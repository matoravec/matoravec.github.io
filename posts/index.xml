<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>Posts on Matej Oravec</title>
    <link>https://matoravec.github.io/posts/</link>
    <description>Recent content in Posts on Matej Oravec</description>
    <generator>Hugo -- gohugo.io</generator>
    <language>en-us</language>
    <lastBuildDate>Thu, 12 May 2022 12:53:28 +0100</lastBuildDate><atom:link href="https://matoravec.github.io/posts/index.xml" rel="self" type="application/rss+xml" />
    <item>
      <title>Rudná magistrála</title>
      <link>https://matoravec.github.io/posts/rudna_magistrala/</link>
      <pubDate>Thu, 12 May 2022 12:53:28 +0100</pubDate>
      
      <guid>https://matoravec.github.io/posts/rudna_magistrala/</guid>
      <description>Štreka ako každá iná. Aj tak niečím špeciálna. Tým, ako málo ľudí na nej stretneš, tým, akú má dĺžku. Tých 230 kilometrov v pekných krajoch pre mňa znamenalo po tri roky hlavný bežecký cieľ. Niečo, čo by som chcel absolvovať vkuse. Nemuselo to byť hneď, ale niekedy áno.
 Maratón Pohronským Inovcom 2020 Pred štartom kecáme s Timom. Niekto zmieni Rudnú magistrálu a Timo ma s ňou zoznamuje. Dozvedám sa niečo nové a hurá na štart.</description>
      <content>&lt;blockquote&gt;
&lt;p&gt;Štreka ako každá iná. Aj tak niečím špeciálna. Tým, ako málo ľudí na nej stretneš, tým, akú má dĺžku. Tých 230 kilometrov v pekných krajoch pre mňa znamenalo po tri roky hlavný bežecký cieľ. Niečo, čo by som chcel absolvovať vkuse. Nemuselo to byť hneď, ale niekedy áno.&lt;/p&gt;
&lt;/blockquote&gt;
&lt;h2 id=&#34;maratón-pohronským-inovcom-2020&#34;&gt;Maratón Pohronským Inovcom 2020&lt;/h2&gt;
&lt;p&gt;Pred štartom kecáme s Timom. Niekto zmieni Rudnú magistrálu a Timo ma s ňou zoznamuje. Dozvedám sa niečo nové a hurá na štart.&lt;/p&gt;
&lt;h2 id=&#34;maratón-pohronským-inovcom-2020--2-dni&#34;&gt;Maratón Pohronským Inovcom 2020 + 2 dni&lt;/h2&gt;
&lt;p&gt;Prekvapí ma spomienka na novú znalosť. Kukám na web a zisťujem viac. Na miestach okolo väčšiny trasy som nikdy nebol. Vravím si, že toto musí ísť zabehnuť vkuse. Bez väčšieho rešpektu na to odvtedy každý druhý deň myslím a po pár dňoch sa rozhodujem, že tento rok to skúsim.&lt;/p&gt;
&lt;h2 id=&#34;apríl-2020&#34;&gt;Apríl 2020&lt;/h2&gt;
&lt;p&gt;Vytasím to na oca a ten ako skúsený behajúci manažér vyťahuje otázky ako &lt;em&gt;Ako sa tam dostaneš?&lt;/em&gt; a &lt;em&gt;Ako budeš riešiť jedlo?&lt;/em&gt;. Asi sa mu zdá, že odpovede &lt;em&gt;Do Telgártu ide vlak.&lt;/em&gt; a &lt;em&gt;Odnesiem si so sebou a v Detve nakúpim.&lt;/em&gt; nezodpovedajú vážnosti podniku a tak navrhuje, že pôjde so mnou. Že ma hodí na štart, pokochá sa po trase, lebo tam tiež ešte nebol, a domov môžeme ísť zas spolu. Ponuka znie tak, že sa nedá odmietnuť. Postupne sa na výlet pridávajú aj Bruno a Andrej, Brunova dodávka a z celého toho môjho sólo výletu sa stáva spoločenská akcia. Teším sa, takto to predsa bude malina.&lt;/p&gt;
&lt;h2 id=&#34;30-máj-2020&#34;&gt;30. máj 2020&lt;/h2&gt;
&lt;p&gt;Bruno nás naberá pri betónoch a vyrážame smer Priekopa. V Priekope nasadá Andrej a jeho bicykel a cez pauzu na Šturci a pivo v Tisovci mierime do Muránskej Zdychavy. Prichádzame už za tmy. Chvíľku hľadáme pľac na stan a zaparkovanie. Chvíľku parkujeme a staviame stan. Zalíhame. Budík zvoní o tretej. Otočka doprava, otočka doľava, doliať vodu do koťoga, v ktorom už je pripravená namletá káva. Uvariť kávu priamo v stane a zapíjať ňou makovník. O štvrtej štart za plnej účasti. Vyráža so mnou aj oco.&lt;/p&gt;
&lt;p&gt;Od štartu sa mi hrozne chce bežať a znervózňuje ma, že oco ide pomaly. Prechádzame vysokou trávou, výraznejšou i menej výraznou cestou a napájame sa na široké zvážnice. Od Faltenovho sedla atmosféru letného sparného rána dotvárajú popadané suché smrečiny a nepopadané smerovníky z dôb dávno minulých. Pred sedlom Harová sa odpájam, naberám vodu v studničke, dobieham na Stolicu a štartujem svoj prvý pokus.&lt;/p&gt;
&lt;p&gt;Batoh váži asi sto kíl, mám tam 14 burrít, lebo som tvrdohlavý a rozhodol som sa, že i keď mám okolo seba kopu ľudí, chcem to ísť bez jedálnej a pitnej podpory. Zo začiatku som z trasy sklamaný, od Studne na Muránskej Planine sa dojem ale mení a začínam si to užívať. Odbočka s výkričníkom, ktorú poznám z reportu od Majky Štrbovej, preliezky chvíľu potom. Od Zbojsk so mnou beží oco, ktorému premotivovne utekám kúsok za Chlipavicou. Užívam si nádherný les v okolí Klenovského Vepra, lúky okolo Zákľuk a v stúpaní na Zákľuky pokecávam s Andrejom, ktorý ma zrovna dobehol. Vraví, že na 90. kilometer vyzerám dobre. Začínam sa ale trápiť. Až na Tri vody to ide už o niečo ťažšie a v stúpaní na Chatu pod Hrbom sa rozhodujem, že si ľahnem a pospím pár minút. Zaspávam, budím sa na budík, vstávam, neudržím balanc a naťahujem si niečo za kolenom. Bolí ma to, kráčam na Poľanu a tam balím. Úsek od Chaty pod Hrbom na Poľanu si pamätám ako nekonečný, ale nádherný.&lt;/p&gt;
&lt;h2 id=&#34;21-máj-2021&#34;&gt;21. máj 2021&lt;/h2&gt;
&lt;p&gt;Napriek skrátenému formátu minulého roka sa z nejakého dôvodu Brunovi a ocovi chce ísť na Rudnú aj tento rok. Teším sa a poučený minulým rokom cielim rovno na akciu s plným supportom. Pridávajú sa aj Vanda, Jožo a Andrej Paulen a poobede vyrážame, opäť od betónov. Cestou Bruno vraví, že zo sedla Javorinka to bude na Stolicu jednoduchšie než zo Zdychavy, a ja sa rád nechávam presvedčiť. Parkujeme v Sedle, staviame stany, opekáme, popíjame radler. Okolo pol piatej vstávam a smerom na Stolicu štartujem pred pol šiestou.&lt;/p&gt;
&lt;p&gt;Z tejto strany je to skutočne pohodlné. Nachávam sa niesť tempom, aké mi je príjemné a nebrzdím sa. Od Stolice mi miesta ubiehajú rýchlejšie než vlani. Na Javorinke je prvá občerstvovačka, zobem makovník a hneď pokračujem. Všetko ide rýchlejšie a jednoduchšie, možno kvôli tomu ľahšiemu báglu. Na Tri kopce to ide bez trápenia a na Zbojskách ma čaká vifonka. Pokračuje so mnou Andrej. Vo dvojici sa ide super, ale na Tlstý Javor dobieham už slušne načatý. Parťáci mi nachystali ďalšiu vifonku, ktorá vtedy padla mimoriadne dobre. Andrej pokračuje aj ďalej a žasneme nad stromami medzi Obrubovancom a Zákľukami. Cítim, že mi chýba soľ. Zvláštny pocit, telo si ju naozaj veľmi intenzívne pýta. Pred Hrončekom už čúram každých 15 minút. Vravím si, že super, že telo funguje a vylučuje, zo skúsenosti pri dlhších trasách je to skôr vzácnosť.&lt;/p&gt;
&lt;p&gt;Na Troch vodách Andrej končí, má niečo s kolenom. Mala sa tu ku mne pridať Vanda, ale asi je tu zákaz a nedostali sa sem autom. Nič sa nedá robiť, idem sám. Nálada klesá a začínam sa cítiť slabo. Pred prístreškom cestou na Chatu pod Hrbom sa otáčam a - aha, Vandulienka. Nálada stúpla o nezanedbateľný kus a po Chatu pod Hrbom je to veselé. V pruďáku na Hrb prichádza úplná stena a mám pocit, že ak nezjem niečo slané, neurobím už ani krok. Na Hrbe Vanda vyťahuje čipsy, ktoré mi ale dole krkom vôbec nejdú a je mi po nich snáď ešte horšie. Trápim sa. Vanda je zlatíčko a posúva ma vpred milým slovom. Pred vrcholom Poľany sa mi začína svet zahmlievať a brní mi celé telo. Pridávajú sa kŕče do úst a hrudníka, neviem sa ovládať, neviem dobre rozprávať. Vanda ma podopiera a volá ostatným, že to tento rok nebude o nič ďalej než v dvetisíc dvadsiatom. Slaná polievka ma vytrháva z núdze, ale na pokračovanie sa necítim. Podruhýkrát odchádzame z polovice trasy a žartujeme, že budúci rok to treba ísť v opačnom smere, aby sme videli aj niečo nové.&lt;/p&gt;
&lt;h2 id=&#34;september-2021&#34;&gt;September 2021&lt;/h2&gt;
&lt;p&gt;Paľo Porubčan prebieha Rudnú magistrálu sólo a v perfektnom čase 38 hodín a 54 minút. Obdivujem jeho výkon a vidím, že sa to vkuse zabehnúť naozaj dá.&lt;/p&gt;
&lt;h2 id=&#34;november-2021-jetřichovice&#34;&gt;November 2021, Jetřichovice&lt;/h2&gt;
&lt;p&gt;Na TJ Magla sústredku u Honzu na chalupe sa bavíme, aké má kto plány na ďalšiu sezónu. Ja mimo iného vyťahujem Rudnú, lebo Rudná je predsa každý rok. Aleš s Floydom navrhujú, že by šli tiež. Že tam ešte neboli, že Floyd by rád niečo pofotil, že mi pomôžu a urobíme si výlet. Som rád, že nemusím opäť sklamať pôvodnú partiu a súhlasím.&lt;/p&gt;
&lt;h2 id=&#34;5-máj-2022&#34;&gt;5. máj 2022&lt;/h2&gt;
&lt;p&gt;Aleš ma vyzdvihuje vo štvrtok o jedenástej v Prahe. Od kamaráta splašil oktávku a cesta bude príjemná. Floyda naberáme na Zličíne, nakladáme ho aj s nákupom a výlet môže začať. Aleš vyťahuje SigFox tracker, vraj vyskúšame, či to zafunguje. Klasická cesta na výlet. Nálada super, zastavujeme tam v tom mekáči, tam na tej pumpe, tu a tam stratíme cestu a tu a tam ju nájdeme. Po nekonečných rovinách od Bratislavy po Štúrovo sa vynára Zobor, Žibrica, Gýmeš, postupne Tríbeč, Ostrá Lúka, Nízke Tatry, búrka. Aha, búrka. Tento rok prvá. Blesky pomaly šlahajú v opare a niečo nám nervózne klope na auto. Aleš navrhuje, že to prečkáme radšej v krčme než na Javorinke, tak bočíme, zdravíme, sadáme a dávame kapustnicu, malé pivo a plánovanie. Do átrojkových máp kreslíme bodíky, vzdialenosti, dohadujeme možné miesta zastávok a chlopi si rozdeľujú úseky, ktoré so mnou pobežia. Pivo dopité, kapustnica (volali ju nejako inak) zjedená, valíme na Javorinku. Všade je mokro, tak sa ulakomíme na prístrešok v lese, v ňom rozkladáme stan a pokecávajúc zaspávame.&lt;/p&gt;
&lt;p&gt;Budík zvoní o štvrtej. Chalani vstávajú so mnou, dávame kávu a raňajkujem palacinky. Lebo čím dlhší beh ťa čaká, tým viac treba experimentovať s raňajkami. Nie je na čo čakať, súkam sa do úboru, malý tľap s chalanmi na štarte a hurá smer Stolica. Scenár z otrepaného vtipu sa naplnil. Široká štrkovka ubieha pohodlne a aj keď by chuť bola, brzdím sa a bežím opatrne. Pri posede pred chatou Janka sa po lúke premáva niekoľko laní a jeleňov a s miernym oparom a východom Slnka to robí strašne pekný pocit. Na Stolicu idem na istotu po červenej. Pri prameni malá zastávka na pitie, kúsok pekného trailu na vrchol a som pri kríži. Nebolo jasné, či bude sneh alebo nie a už poznám odpoveď. Na samotnom vrchole je jeden malý fliačik snehu s troma medvedími stopami, asi si bol umyť laby. Dotýkam sa smerovníka, akože štart samotnej Rudnej, ťukám do hodiniek, akože poďme si to zmerať, a po svojich vlastných stopách sa vydávam v opačnom smere.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/01.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Ráno v stane na Javorinke. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/02.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Štart. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/03.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Stolica ako začiatok samotnej Rudnej magistrály.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Na Javorinke už po nás nie je ani stopy, pokračujem do Muránskej Huty, kde máme dohodnutú prvú občerstvovačku. Krásna dedinka. Asfaltový zbeh tradične nezáživný, ale aspoň krátky. Na autobuske už ma čaká Aleš s tanierom cestovín. S chuťou to do seba tlačím, zajedám ešte nejakým chlebom, a pijúc kolu vysvetľujem Alešovi, že káva musí byť na každej zastávke 🙂. Vyrážame spoločne na ďalších 30 kilákov. Za Veľkou lúkou nás čaká pán fotograf a tak sa tvárime veselo a sviežo. Vlastne sme veselí a svieži naozaj boli. Dlhá a milá asfaltka, stúpanie na Maretkinú a postupná zmena povrchu na hlinu a ihličie. Ubieha to fakt rýchlo. Na Studni na Muránskej Planine tankujeme. Nevynechávame vyhliadku na Kľaku, prieskum útulní pod ním, fotky všetkej tej krásy naokolo. Dostávam pokyn jesť a chleba do ruky, tak jem. Dostávam pokyn spomaliť, tak spomaľujem. Neuveriteľný support. Jediné, čo musím robiť, je klásť nohu pred nohu.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/04.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Prípravy v Muránskej Hute. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/05.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Na Veľkej lúke. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/06.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Na dlhom asfalte. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/07.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Neďaleko sedla Burda.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Pred Burdou sa trochu ponamáčame a za ňou zapíname turistický mód a kráčame na Tri kopce. Výživný stupák, ktorý mi ale tento rok nezvyčajne chutí. Začína mrholiť a na Zbojská sa dostávame pod príjemnou chladivou spŕškou. Floyd popri šibrinkovaní dlhým objektívom stíha zohriať lasagne a navariť kávu. Riadne mi chutia. Vybieha so mnou spraviť ešte pár fotiek v okolí rozhľadne a lúčime sa. Užívam si samotu v daždivom lese. Užívam si mokré tenisky na Klenovských blatách. Junáka pred vrcholom zdravím tretíkrát v živote a začínam si priať, aby už prestalo pršať. Je mi zima. Na vrchole je partia dôchodcov, ktorí mi ponúkajú štamprľu. Pozdravím, ale nemám chuť vôbec na nikoho a tak bez reakcie odbieham ďalej. Kľukatá cestička pomedzi popadané staré stromy. Lúky, lesy, lúky. V studničke pred Uhliarkou naberám vodu. Na Uhliarke sledujem útek malého stáda oviec pred líškou, jedno zabudnuté jahňa a zasahujem do prírodných procesov. Na Tlstom Javore v prístrešku ma čakajú chlopi. Varia zeleninový vývar. Nie bujón, oni naozaj nakúpili zeleninu a varia zeleninový vývar. Je dokonalý. Slaný. Tekutý. K nemu veľa chleba. Úplný raj. Sedím pomerne dlho, ďalší úsek nebude zadarmo. Vybiehame spoločne s Alešom. Floyda sme poslali smerom na Zákľuky skôr, reku, tam sa bude jeho fotooku páčiť.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/08.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Dobeh na Zbojská. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/09.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;A zas odbeh zo Zbojsk. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/10.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Rozhľadňa. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/11.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Mrákavy v okolí Vepra.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/12.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Šéfkuchár Aleš. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/13.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Mrkva. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Aleš sa cestou ide mrknúť do salaša na Obrubovanci. Preslnené, zvlnené lúky. Prianie o počasí sa mi splnilo. Na tie stromy na Zákľukách sa neviem vynadívať. Nikde inde som také pekné stromy nevidel. Pestré, vysoké aj široké, občas na svoj druh až neuveriteľne tvarované. Zákľuky. Zbeh na Hronček. Pindám Alešovi na ten nelogický asfaltový zobák a Aleš mi vysvetľuje, že sa to dá brať aj ako lacné kilometre. A má pravdu. V stúpaní smerom na Tri vody striedame beh a krok, je veselo a zatiaľ všetko nasvedčuje tomu, že tento rok by to mohlo ísť aspoň o kúsok ďalej ako na Poľanu. Nekonečný asfalt od Troch vôd ubieha rýchlo a o malú chvíľu posedávame pri smerovníku pri chate pod Hrbom a užívame si slnko. Hrb ubieha taktiež ako nič, dokonca hore nevynechávame ani vyhliadku. Nikam sa neponáhľame a predsa postupujeme rýchlo. Po minulé roky som tu bol nacimprcampr, teraz sa viem kochať tým čo som vtedy nebol stihol. Pod Veprom Aleš ide po vodu a ja sa zabávam sedením na lúke a pučením kliešťov. Na Poľane je ešte zobár fliačikov snehu, tak sa cítime trochu horsky a pred vrcholom rozoberáme, ako je možné, že také vysoké smreky rastú tak vysoko nad morom. Na hoteli pod Poľanou mi Floyd chystá cestoviny a koláč a ja som šťastný nielen z jedla a počasia, ale aj z toho, že tento rok sa dostanem za Poľanu.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/14.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Pred Obrubovancom. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/15.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Nádherné stromy v okolí Zákľuk. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/16.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Vyhliadka na Hrbe. Foto: Aleš.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Zbeh do Detvy je dlhý. Čakal som asfalt a ono to začína príjemným mäkkučkým trailom, nádhera. Vyťahujem čelovku zrovna tam, kde cesta ide tesne ponad skaly na Kaľamárke, spomínam na tých pár ráz, čo som sa bol štverať na andezit, zakopávam, letím a zachytávam sa o strom. Keby tam nebol, letím hlbšie. Dohováram si, že musím byť opatrnejší a na celý incident rýchlo zabúdam. V Detve zbeh naozaj začne byť asfaltový a odtiaľ až ku chalanom na železničnej stanici je to pomerne nepríjemné, tvrdé, a korenené nemalým počtom piatkujúcich detvanov. Na stanici dostávam chuť na sladké, tak do seba lejem veľa sladkého. Začína mi byť zima, tak rýchlo vyrážam a Floyd vyráža so mnou. Je neuveriteľne príjemné mať so sebou spolubežca. Aleš ma vždy rozptyľoval svojimi nekonečnými rečami, Floyd zas upokojoval mĺkvym behom a dával priestor na vnímanie všetkého toho naokolo s príjemným pocitom, že je tam niekto so mnou. Sme v úseku, ktorého som sa trochu bál, lebo všetky reporty z Rudnej magistrály o ňom hovorili ako o orientačne náročnom či nezmyselne značenom. Ak by som sa mal orientovať iba podľa značiek, asi by som nepotriafal. S navigáciou v hodinkách je to ale úplná pohoda a nebolo tam asi ani jedno miesto, kde by sme mali problém. Značka občas ide bez výraznejšieho chodníka, ale v takých miestach sú značky doslova na každom druhom strome a v porovnaní s niektorými úsekmi na Olafovych stovkách to je úplná prechádzka 🙂.&lt;/p&gt;
&lt;p&gt;Aleš nás má čakať niekde na ceste pred Starou Hutou. Čaká nás o trošku skôr a hlási, že to je už len kúsok. Srandista. Ťažké dva kilometre. Na občerstvovačke mám pripravenú vifonku a hodinky ukazujú 140 kilometrov. To znamená, že už len dvojciferné číslo. Ďalší malý checkpoint na ceste do Moraviec. Floyd so mnou pokračuje aj ďalej a cez pár mokrých lúk a pekných bukových lesov sa dostávame do zadnej časti Zaježovej, kde nás opäť čaká Aleš s kávou a koláčom. Začínam mať dosť, tak sa na chvíľku zvalím na karimatku a ležím dlhé dve minúty, pokým ma začne klepať. Čas vyraziť. Floyd pokračuje. Nekonečný zbeh do Sásy spestrujem nekonečne hnusným gélom, ktorý ma zo spánkovej krízy vytrháva viac svojou strašnou chuťou než svojím výživovým prínosom. V Sáse to počas hlbokej noci žije a na uliciach nie sme sami. Stúpame po lúke k značke &lt;em&gt;popod vedenie 1,5km&lt;/em&gt;. Ideme po mokrej vysokej tráve popod vedenie a nie sme hepy z mokrých topánok. Mokré topánky nám prestávajú vadiť o pár metrov ďalej, kde sa popod vedenie ide cez pichľavé kríky, do ktorých kraťasy nie sú veľmi vhodným oblečením. Strašný úsek. Ale strašne zážitkový 🙂.&lt;/p&gt;
&lt;p&gt;Do Babinej zbiehame bludiskom z bezprúdych elektrických ohradníkov, ignorujúc štekajúcich strážnikov. Aleš nás čaká na námestíčku s prístreškami. Lasagne sú už zohriate, suché ponožky, spacák a karimatka nachystané. Líham do spacáku, opäť sa minútu snažím neúspešne zaspať, tlačím lasagne (už tak hladko nejdú) a keďže chodidlá už pália, prezúvam ponožky. Aleš so mnou vybieha do Štiavnice. Začíname dlhým miernym kopčekom. Je mierny. Ale dlhý. Beží sa ťažšie, mám chuť spať. Náhle dostávam hlad a postrádajúc akúkoľvek zodpovednosť za to, či budem mať čo jesť, si pýtam jedlo od Aleša. Nevzal, lebo som predsa jedol a do Štiavnice je to kúsok. Alešov organizačný talent ale zaúradoval, Floyd opustil teplý spacák, naštartoval auto a jedlo nám jednoducho doviezol. Nuž, taký ja som mal support.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/17.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Babiná. Foto: Aleš.&lt;/figcaption&gt;
    
  &lt;/figure&gt;


&lt;p&gt;Od vrcholu dlhého mierneho kopčeka sa cesta všemožne vertikálne vlnila. Do cesty nám spadol menší polom, agresívny pes a silážna jama. Pri silážnej jame prestávam mať kontrolu nad svojím bdením a nič na svete si neprajem viac než na pár minút zaspať. Tendencie neustále si sadať pán tréner neustále rušil, nalial do mňa gél, asfaltový zbeh do Studenca popri brechajúcom družstve, pekný trailík, ale nič veľmi nepomáhalo a veľmi k svetu som sa nemal. Sadol som na zvalený strom, Aleš vedľa mňa, oprel som sa oňho a vzápätí zas odoprel, lebo mi to príliš krútilo krk. Pokus číslo dva: Lakte na kolená, hlava do dlaní. Hurá. Asi na 5 sekúnd som zalomil. V tom momente úplný precit, nohy ľahké, spánková kríza preč, a upaľovali sme to pekným chodníčkom čo to dá, len aby sme tú šancu využili do posledného dúška. Začalo svitať. V celkom slušnom tempe sme dobehli až do Štiavnice a potom ešte kúsok k autu pod Trotuárom. Chlopi sa vyvalili na námestíčku pri lavičke, ja som si sadol do auta, nastavil budík na &lt;em&gt;o hodinu&lt;/em&gt; a na chvíľku som zaspal. Ešte chvíľka sedenia, pozviechať sa, a hurá na posledných šesťdesiat. Opäť spolu s Alešom.&lt;/p&gt;
&lt;p&gt;Po krátkej mestskej exkurzii sme sa napojili na príjemné rovinaté kľukatiny. Klinger, Bane. Jeden pes. Druhý pes. Druhý pes sa volal Lapaj a vzhľadom na jeho strašidelné meno sme s radosťou strnulo počkali, kým si ho pán príde lapiť. Na lúkach pred Richňavským tajchom sa ukazovali nesmierne pekné svetlohry a nálada opäť stúpla na niekoľkohodinové maximum. Ešte pár afaltových klesavých kilometrov a na odbočke na Vysokú sa stretávame s vysmiatym fotografom. Ďalšia porcia cestovín a ďalšia káva. Telom sa cítim už dosť porozbíjaný, ale fakt, že do cieľa zostáva už iba makarón, robí mysli dobre. Vybiehame s Floydom. Ukrajujeme z tých dvesto výškových metrov na tomto úseku a nie a nie ich odkrojiť celé. Vysoká je zaliata slnkom, je teplo a milo. Zem je vlhká a les vonia. Hodinky ukazujú 200km. Prýkrát. Veľmi ma pália chodidlá. Na sedle Lachtriská sadám ku stolíku a chvíľku pofňukávam. Veľmi ma pália chodidlá. Nasleduje obchádzka ohrady a široká lesná cesta, ktorá sa pár kiláčov nezmení. Sadám si a vyzúvam topánky. A ponožky. Chladím si kopytá v orosenej tráve a nepoznám nič príjemnejšie. Obúvam ponožky. A topánky. Bežím sto metrov. Veľmi ma pália chodidlá. S touto myšienkou, nevediac sa jej nijakým spôsobom zbaviť, zbieham sledujúc Päťove pety až do Rudna nad Hronom. Aleš! Vanda! Vandulienka mala cez týždeň veľa povinností, tak sa celej akcie zúčastniť nemohla, ale aj tak v piatok poobede sadla v Prahe na vlak, prespala v Bratislave, a v sobotu pokračovala do Rudna len preto, aby si mohla zabehnúť (alebo skôr zakráčať) pár kilometrov s niečím uboleným, nemastným a neslaným.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/18.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;V okolí Richňavského tajchu.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/19.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;V okolí Richňavského tajchu. Foto: Aleš.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Vyzúvam topánky a ľahám na karimatku. Aleš opäť uvaril vývar. Sypem doň kopu soli a zajedám kopu chleba. Nemám chuť na žiadne jedlo, ale vždy, keď si dám ďalšie sústo, chutí mi. Vanda sa šla medzičasom spýtať záhradkujúcich domácich, či nemajú púder. Pán domáci volá susede, či nemá púder. Ja si ležím na karimatke, chlípem slaný vývar, a celé Rudno nad Hronom mi zháňa púder.&lt;/p&gt;
&lt;p&gt;Nepodarilo sa. Vybieham s Floydom na krátky, ale výživný asfaltový úsek po slniečku. Dlhé triko vymieňam prvýkrát od štartu za krátke. V Brehoch pri ceste stoja Aleš s Vandou a kývajú na nás balením detského zásypu. Nechávam si zasypať chodidlá, ale keďže sa mi nechce už na nič čakať, hneď zas obúvam topánky a valíme ďalej. Hrá obecný rozhlas a je veselo. Cesta do Novej Bane je trochu popodmostná štrikovačka, ale po chvíľke úspešne triafame ten správny chodník a ja si spomínam na momenty zo začiatku tohoto textu. V asfaltovom stúpaní sa začína ozývať koleno a mám pocit, že tých posledných dvadsať naozaj nedám. Hlave je pritom ale jasné, že aj keby som tu mal byť do utorka, tak ich dať chcem. Vanda s Alešom čakajú tam, odkiaľ sa už dá pokračovať iba po svojich, piknikujú na lavičke a celý ten obraz pôsobí náramne letne. Sadám na lavičku, vyzúvam ponožky a ako poslednú z možností na záchranu chodidiel skúšam topánky naboso. Aleš mi so slovami &lt;em&gt;byl bys blbej, jestli by sis je nevzal&lt;/em&gt; mi strká do ruky paličky. Na cestu mi pokladá pred zobák akúsi minerálnu enervit tabletku, ktorú chrúmem a s chlopákmi sa v tichosti lúčim. Pár metrov si zvykám na paličky. Výškový rozdiel medzi mnou a Alešom nie je najmenší a tak mám furt akýsi zhrbený pocit. Nohy bez ponožiek robia divy a namiesto toho, aby to pomohlo, to robí len zle. Dobieha ma Vanda a napriek mojej nálade celkom príjemne pokecávame. Hej, aj tadeto šiel tuším Maratón. Na Bukovine už mi je naozaj boľavo. Koleno, chodidlá, malíček na pravej nohe, ktorý si už dlho prišľapávam ostatnými prstami. Je to síce len bolesť, ale už sa mi ťažko myslí na niečo iné. Po prudkom stúpaní z Bukoviny Vandulienka tasí nápad, či si ten malíček nechcem niečím omotať. Bufiek mám dosť, Vanda nachádza ostrý šutrakus a polorezaním polotrhaním vyrábame kus tkaniny tak akurát malý na to, aby nebol na príťaž a akurát veľký na to, aby pomohol. Balím doň malíček a tento problém je na dnes vyriešený.&lt;/p&gt;
&lt;p&gt;Palice desaťkrát odovzdávam mojej milej, lebo mi to s nimi jednoducho nejde, a desaťkrát si ich od nej beriem, lebo neviem uveriť tomu, že by nepomohli. Nakoniec ich jej odovzdávam aj jedenástykrát. Na Inovci sme doposiaľ neboli. Teda na vrchole nie. Sediac na vyhliadke konzumujem buchtu a viem, že už je to iba zbeh. Strašidelný zbeh, neviem si to s tým kolenom moc dobre predstaviť. Vande ordinujem, že chcem byť v cieli do 15:55, aby sa čas na samotnej Rudnej magistrále zmestil pod 34 hodín, a sám moc neverím tomu, že to stihneme. Zo začiatku zbehu to tlačím cez bolesť, potom aj cez slzy, potom to už nedám vôbec a iba krívam. Vanda je úžasnou oporou a jej milé slová mi robia veľmi dobre. Mám pocit, že sa rozsypem, ale hlava sa stále drží v celkom pozitívnej nálade. Pred Žitavanmi nás čakajú chalani, nalievajú mi kolu a iné sladké žbrndy, a po krátkej pauze vyrážame s milou špačírtempom do cieľa.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/20.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Cestou dole z Inovca. Foto: Vandulienka.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/21.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Príchod do Žitavian. Veselo je obom, len nie obaja to dávame najavo :-). Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;

&lt;/p&gt;
&lt;p&gt;Po dvoch kiláčoch kroku to skúšam rozbehnúť. Riadne to bolí, ale dá sa to vydržať. Počítam, že ak udržíme päť a pol na kiláč, do 15:55 sme pri smerovníku. Nastavujem pacerku a zatínam zuby. Slnko páli. Zlaté Moravce.&lt;/p&gt;
&lt;p&gt;Dobiehame 15:53. Mám radosť, že sme v cieli. Mám skoro úplne prázdnu hlavu. Striedajú sa v nej iba občasné upokojujúce myšlienky na to, že ďalej už to po tejto trase nejde a intenzívne myšlienky na to, že to, čo predviedli Aleš, Floyd a Vanda, je najlepší výkon podporného tímu v histórii. Popri samotnom robení občerstvovačiek, varení polievok, cestovín a príprave všakovakých iných jedál a zázemných potrebností, so mnou Aleš nabehal 110 kilometrov. Floyd 60 a ďalších kopu pomimo toho, pri fotení. Vandulienka sa kvôli mne trepala cez pol Česka a pol Slovenska a odtrpela si so mnou celý ten najboľavejší posledný úsek. Nedokážem si predstaviť lepšiu podporu.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/22.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;V cieli. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/23.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;V cieli. Foto: &lt;a href=http://www.peflo.com/&gt;PeFlo&lt;/a&gt;.&lt;/figcaption&gt;
    
  &lt;/figure&gt;

&lt;/p&gt;
&lt;h2 id=&#34;6-máj-2022-1553-až-7-máj-2022-večer&#34;&gt;6. máj 2022 15:53 až 7. máj 2022 večer&lt;/h2&gt;
&lt;p&gt;Od smerovníka pokračujeme rovno na pivo a obed. Bookujeme ubytko v Poľnom Kesove a premiestňujeme sa. Polihávame, vymieňame si dojmy (ja trochu pasívnejšie a menej vnímajúc) a zaspávame. Ráno rozprávkové raňajky na preslnenej záhrade, borci vybiehajú a ja sa idem prejsť. Cestou do Prahy sa zastavujeme ešte v Trnave na krátku promenádu centrom a po krátkej ceste vystupujeme v tom našom veľkomeste.&lt;/p&gt;
&lt;p&gt;
  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/24.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Nedeľné raňajky. Foto: Aleš.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/25.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Po dobehu tých, ktorým bolo v sobotu málo.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/rudna/26.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Trnava. Foto: Aleš.&lt;/figcaption&gt;
    
  &lt;/figure&gt;

&lt;/p&gt;
&lt;h2 id=&#34;záver&#34;&gt;Záver&lt;/h2&gt;
&lt;p&gt;V prvom rade chcem poďakovať všetkým, ktorí mi v splnení si tohoto sníka pomohli. Konkrétne a hlavne ocovi Peťovi, Brunovi, Jožovi, Andrejovi, ďalšiemu Andrejovi, Vandulienke, Alešovi a Floydovi. Netuším, či by som to niekedy dal bez vás a ak by aj áno, rozhodne by som si to tak neužil.&lt;/p&gt;
&lt;p&gt;V druhom rade chcem vyjadriť obdiv Paľovi a všetkým, ktorí sa do toho pustili sólo. Hlavne po psychickej stránke je to úplne iný výkon. Klobúk dole.&lt;/p&gt;
&lt;p&gt;V treťom rade chcem odporučiť Alešovi, aby sa neoné a šiel to zabehnúť rýchlejšie. Som presvedčený, že pod 30 hodín to dá ako malinu. A odporúčanie platí nielen pre Aleša. Myslím si, že pre svoju behateľnosť, zaujímavú dĺžku a krásu má tá trasa potenciál stať sa malým cielikom nemála ďalších bežcov.&lt;/p&gt;
</content>
    </item>
    
    <item>
      <title>Vokober(g) 2022</title>
      <link>https://matoravec.github.io/posts/vokoberg_2022/</link>
      <pubDate>Mon, 24 Jan 2022 12:53:28 +0100</pubDate>
      
      <guid>https://matoravec.github.io/posts/vokoberg_2022/</guid>
      <description>Vlani to bolo super, tento rok som sa teda na plnú verziu veľmi tešil. Na sústredení koncom novembra som sa teda spýtal Aleša, či ideme. A Aleš že ako asi aj hej, ale že nevie, lebo že Ještěd a že či zregeneruje a že veď viem. Chvíľu sme hútali, potom mi daroval polku Ještědu, ja som ju prijal a on prijal Vokober(g). A bolo.
 Úvod Plány vyzerali schodne, realizácia bola trochu kostrbatejšia.</description>
      <content>&lt;blockquote&gt;
&lt;p&gt;Vlani to bolo super, tento rok som sa teda na plnú verziu veľmi tešil. Na sústredení koncom novembra som sa teda spýtal Aleša, či ideme. A Aleš že ako asi aj hej, ale že nevie, lebo že Ještěd a že či zregeneruje a že veď viem. Chvíľu sme hútali, potom mi daroval polku Ještědu, ja som ju prijal a on prijal Vokober(g). A bolo.&lt;/p&gt;
&lt;/blockquote&gt;
&lt;h1 id=&#34;úvod&#34;&gt;Úvod&lt;/h1&gt;
&lt;p&gt;Plány vyzerali schodne, realizácia bola trochu kostrbatejšia. Na Ještěde som si dal po pár hodinách zväčšiť členok a Aleš to za nás oboch musel krútiť sám. Takže pre Aleša podobná situácia ako prapôvodne, lebo som mu skoro vôbec nepomohol, a ja som sa mohol znova učiť chodiť. Lúčili sme sa s tým, že Vokober(g) na 99% vypúšťame.&lt;/p&gt;
&lt;p&gt;Lenže v pondelok som zistil, že chodiť ako-tak môžem. Začal som aplikovať veľa ľadu a snahy o krúživý pohyb, v utorok som sa bol pomaly prejsť, v stredu pohopsať na pivo a noha, hoc stále veľká a fialová, sa stále veľmi nemala k tomu sa sťažovať. Dokonca sa jej to snáď páčilo. Tak som obúval tenisky aj po zbytok týždňa, pomaly som špacíroval po Šárke a v sobotu som si urobil výlet do Berouna na 30km turistický pochod. Všetko super, ale stále som sa necítil na stovku. S Alešom sme sa dohodli, že ak to bude mať taký progres ako má, tak Vokober(g) dáme, ale ak sa to zlepšovať nebude, tak nie. A ono sa to nezlepšovalo. V utorok som sa na spoločnom cupe posťažoval Vande a nariadil som si do konca týždňa nebehať. Noha ma teda pri behu do konca týždňa nebolela a tak som v sobotu tesne po piatej sadol na vlak do Teplíc.&lt;/p&gt;
&lt;h1 id=&#34;viac-k-veci&#34;&gt;Viac k veci&lt;/h1&gt;
&lt;p&gt;Aleš ma nabral na stanici a spoločne sme si vykráčali na hrad Doubravka, kde má akcia tradične zázemie. Dostali sme GPS tracker a štartové číslo, ktoré vraj &lt;em&gt;neslúži na nič iné než na to, aby sme ho po príchode do cieľa položili sem na ten stôl&lt;/em&gt;. Pozdravili sme sa so známymi, prezliekli sme sa a na brífingu o 8:10 sme sa dozvedeli, že&lt;/p&gt;
&lt;ul&gt;
&lt;li&gt;Na štart, ktorý je na tajnom mieste, nás dovezie autobus.&lt;/li&gt;
&lt;li&gt;Tento rok budú povolené niektoré vlaky.&lt;/li&gt;
&lt;li&gt;Info k priebehu bude tentokrát dostupné aj na webe podujatia, nielen na papieroch.&lt;/li&gt;
&lt;/ul&gt;
&lt;p&gt;Znelo to ešte dobrodružnejšie ako pôvodne a tak sme sa natešene zgúľali dole Doubravkou a nasadli sme do autobusu. Nebolo mi jasné, či to info už máme k dispozícii na tom webe, alebo tam bude až po štarte, tak som sa pre istotu mrkol. Na webe pribudla prázdna sekcia s názvom &lt;em&gt;???&lt;/em&gt;, to asi nič. Pre istotu som ešte otvoril GPS tracking a, no aha, tam boli vyznačené kontroly. Tak sme info posunuli susedom v autobuse a začali sme si plánovať trasu. Autobus nás vysadil pri pumpe neďaleko Lounov, dostali sme papiere, overili štim s webom, a kráčajúc na prvú kontrolu sme dolaďovali vlaky (Aleš) a distribuovali si gépéikská vzájomne a do hodiniek (ja). Cez všetky kontroly to vyšlo iba 130km, tak sme sa naladili na všetky a minútku potom zobrali prvú na rozhľadni Stříbrník.&lt;/p&gt;
&lt;h2 id=&#34;-prvá-časť&#34;&gt;&amp;gt; Prvá časť&lt;/h2&gt;
&lt;p&gt;Počasie vyzeralo perfektne a nízke Slnko v kombinácii s malými obláčnými trhancami robilo krásne, priam jarné svetlo. Ďalšou kontrolou mal byť Srdov. Na Srdov sa dá ísť okolo Oblíka alebo cez Oblík a keďže Oblík je krásny, smerovali sme na Oblík. Aleš vravel, že to tu pozná a že je jedno, kade pôjdeme, lebo blato je všade. Nemožno to vyvrátiť. Spolu s ďalšími dvojkami sme sa ťažkopádnym vrajbehom dostávali cez fajne lepkavú oráčinu, na trávnatejších úsekoch odľahčovali topánky, volili radšej kríky než pole a pozerali sa na ten Oblík, ktorý bol stále bližšie a bližšie a ktorý svojím suchým, okrovým svahom vravel &lt;em&gt;Poďte, tu vám bude fajn&lt;/em&gt;.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/na_oblik_01.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Pohľad späť na rozhľadňu Stříbrník s približným vyznačením našej trasy.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/na_oblik_02.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Oblík v plnej paráde.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/na_oblik_03.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Pohľad z Oblíka na Ranú.&lt;/figcaption&gt;
    
  &lt;/figure&gt;


&lt;p&gt;Z Oblíka sme sa jemne namrznutou zelenou skotúľali pod Srdov a krátkym výšvihom pokračovali na vrchol. Niektoré tímy tadeto išli dole, niektoré hore. A nikto pritom nešiel nesprávne.&lt;/p&gt;
&lt;p&gt;Brník sme vynechali a občas blativou cestou, občas poľom sme sa napojili na asfaltku do Libčevsi. Nasvietené pohľady vľavo na Brník a tri menšie kopčeky striedali neveriacke pohľady na staré postele, kýble a vrecia s odpadom v jarku popri ceste. Tipovali sme, ktorý môže byť ten Kamýk (ďalšia kontrola). Väčšinou som tipoval to, čo bolo priamo pred nami a vzhľadom na to, že asfaltka sa často točila, sa často točili aj moje tipy. Vo Všechlapoch sa Aleš pozrel do mapy a zistil, že som kontrolu omylom klikol na vedľajšiu Lísku, tak nastala rýchla zmena plánu, prekročenie dvoch plôtikov, obídenie silážnej jamy, krátke lepkavé pole a milý, suchý a trávnatý svah. Krátke plánovanie z vrcholu a viacmenej voľným terénom sme sa pomedzi Hradišťko a Lísku prepasírovali do dedinky Řisuty. Pani na lavičke sme neúspešne poprosili o vodu a cez pár sadov, plotov a jedno družstvo sme sa dostali k úpätiu kopčeka Srbsko.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/kamyk.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Stúpanie na Kamýk.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/jezibaba.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Aleš a divná pani z Řisutov.&lt;/figcaption&gt;
    
  &lt;/figure&gt;


&lt;p&gt;Stúpanie to bolo kratučké a celkom pekné. Od začiatku skalnaté, plné poskrúcanej dúbravy a ako bonus tri prasatá, ktoré sa kvôli nám museli presunúť o dva stromy vedľa. Na fotke v propozíciach bol akýsi posedík, tak sme si dali fotku na posedíku. Po chvíľke bol ale ďalší posedík, tak radšej aj tam. Onedlho tretí, tak sme dali tretiu a radšej sme rýchlo začali zbiehať, nech sa neufotíme.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/srbsko_01.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Stúpanie na Srbsko.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/srbsko_02.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Jeden z vrcholových posedíkov.&lt;/figcaption&gt;
    
  &lt;/figure&gt;


&lt;p&gt;Zo Srbska to bolo celkom jednoduché - voľne na červenú s po červenej až pod ďalšiu kontrolu na Ostrom. Metre začali ubiehať rýchlo, lebo terén bol náramne behavý a po krátkej kontrole stavu sme zistili, že jediný stíhateľný vlak do časti pri Litoměřiciach nám ide v tak pohodovom čase, že je žiadané ísť čo najviac na pohodu.&lt;/p&gt;
&lt;p&gt;Dali sme krátku odbočku na skalnatý Ostrý (sedemstovka, ale stúpania naň je z odbočky na Dřevce máličko) a asfaltkou cez Dřevce a dedinku Skalice sme prišli na odbočku pod Solanskú horu. Cestou sme minuli partiu z Ústí, obabrávajúcu preteky dvojích v šestici(!). Kontrola nebola priamo na Solanskej hore, ale až na vyhliadke Třtín, ale času bolo dosť a ten hrebeňový trailík určite stál za tých pár výškových metrov naviac. Výhľady z Třtínu boli nádherné. Oltařík, Lipská hora, Milešovka a kopa ďalších krtincov. A všetky trochu podobné a všetky vraveli, že dnes ešte bude sranda.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/trtin_01.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Třtín.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/trtin_02.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Výhľad z Třtína na Oltařík a Plešivec.&lt;/figcaption&gt;
    
  &lt;/figure&gt;


&lt;p&gt;Po ceste na Sutomský vrch sme začali pociťovať nedostatok vody. Obzerali sme sa po krčmách či obchodoch, ale nič také sa neobjavovalo,tak sme v Sutomi využili milého uja na dvore a nechali si doplniť vodu. Chystal sa na bicykel; Verím, že nie na cesťák, ten by si na vtedajšej zle viditeľnej ľadoglazúre asi veľmi neužil.&lt;/p&gt;
&lt;p&gt;Po Sutomskom vrchu, ktorý ma príliš nezaujal, nasledoval Ovčín, ktorý ma zaujal fakt pekným priesekom vo fakt hustej kriačine. A pekným výhľadom. Stretli sme sa tam opäť s úsťákmi a každý svojou cestou sme sa pobrali na vlak do Sulejovíc. Päť minút čakania a päť minút jazdy nás dostalo do Lovosíc, kde sme (asi 8 dvojíc) urobili nálet na nádražku, poobedovali čipsy, kolu, nealko pivo, doplnili vodu a vytriasli sme nohy na ďalšiu etapu. Tá v našom prípade začala o pol piatej v Liběšiciach.&lt;/p&gt;
&lt;h2 id=&#34;-druhá-časť&#34;&gt;&amp;gt; Druhá časť&lt;/h2&gt;
&lt;p&gt;Hneď ako sme vystúpili ma začalo pekne klepať od zimy. Prvé kroky (&lt;em&gt;Hm, čo sú to pri behu? Sú to kroky? Skoky?&lt;/em&gt;) boli teda trochu kŕčovité a bez zbytočného rozmýšľania. Zahriať sa však netrvalo dlho a s malými vypúšťacími prestávkami sme pomerne svižne a ľahko vyhopsali na kontrolu na hrádku Litýš. Pohľady na Sedlo z tejto strany sú naozaj nádherné a bolo mi trošku ľúto, že nemusíme ísť aj tam 🙂. Ostatné dvojky vystupovali o zastávku skôr, lebo je to vraj bližšie, ale stretli sme ich až na zostupe.  Zore tmavli a tmavli, až stmavli úplne. Nasadili sme čelovky, plašili srnky a pozorovali posledné jasné siluety Kalichu a Trojhory.&lt;/p&gt;
&lt;p&gt;Práve Trojhora bola ďalšou kontrolou. A bola jednou z mála kontrol na trase, kde som už niekedy bol. Klikol som to direkt hrebeňom, ale nakoniec sme zvolili praktickejšiu cestu tam a späť po žltej. Fotka na vrchole a opatrne dole. Výhľady žiadne, ale hĺbku cítiť bolo.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/etapa2_uvod.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Západ Slnka v úvode druhej časti.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/sedlo.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Z Liběších smerom na Litýš.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/trojhora.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Na vrchole Trojhory. Palec hore slúžil ako označenie fotky, z ktorej máme pri neskoršom vypĺňaní papiera zobrať čas, kedy sme na kontrolu dorazili.&lt;/figcaption&gt;
    
  &lt;/figure&gt;


&lt;p&gt;Ďalší postup mi pri plánovaní trasy nebol úplne jasný. Dve podobne dlhé trasy, s podobným prevýškom po podobných cestách. Vybral som teda náhodne tú červenú. Pripomenuli sme si spoločný výlet z minulého leta, kedy nám silno došla voda a kedy nás zachránil milý záhradkár svojou minerálkou. Na samotnú Křížovú horu sme ale išli trošku inak a rozhodne je pravdou, že Křížová hora v zime s vodou je oveľa menší kopec ako Křížová hora v lete bez vody.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/mapa.png&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Kade?&lt;/figcaption&gt;
    
  &lt;/figure&gt;


&lt;p&gt;Na odbočke na kontrolu na Dlouhom vrchu stretávame ďalšie partie a nechávame si nimi prešľapať cestu k vrcholu. Na vrchole je posed. Za vrcholom zlý poľovník, ktorý šoférujúc džíp kričí na bežcov, že mu plašia zver. 🖕. Chvíľu blúdime v nízkom poraste, potom sa napájame na jasnú zvážnicu a ňou až na žltú značku. Na Hradišti sme s Alešom už spoločne boli dvakrát a tak máme obaja jasnú predstavu o výstupovke. Boli sme tam ale vždy v opačnom smere, takže to dopadá tak, že až po vrcholové plató nespoznávame jediný kameň. Zhora ale zpoznávame Litoměřice a pohľadom sa utvrdzujeme, že do cieľa druhej časti je to naozaj iba kúsoček. Cestou ešte zoberieme kontrolu na Vyhliadke Karla Pouchy. Najprv neúspešne, fotiac sa pri akejsi vysokej kovovej konštrukcii, na ktorú je vstup zakázaný, potom náhodou úspešnejšie, keď si Aleš všimne, že &lt;em&gt;táto&lt;/em&gt; konštrukcia sa na to z obrázka v papieroch ponáša asi väčšmi. Na horní nádraží je to pár cupov a tak už onedlho dolievame vodu, kolu a čipsy v dnes už druhej nádražke.&lt;/p&gt;
&lt;p&gt;Pôvodný plán počítal s vlakom o 21:44, na stanici ale zisťujeme, že ide aj skorší a že ho stíhame. Dobrovoľne teda skracujeme pauzu a prepravujeme sa do Lovosíc, odkiaľ krátko pred desiatou štartujeme poslednú časť trasy.&lt;/p&gt;
&lt;h2 id=&#34;-tretia-časť&#34;&gt;&amp;gt; Tretia časť&lt;/h2&gt;
&lt;p&gt;Začiatok sa dá ísť cez Lovoš. Ale na Lovoši sme boli už veľakrát a aj sa nám už celkom páči nápad nepridávať si výškové metre tam, kde nemusíme. Ideme preto po nudnej hlavnej ceste. Nudnej, ale rýchlej a vo Velemíne sme naozaj čoby dup. Pripomínam Alešovi, že si má dať gél. Aleš si dáva gél a nasadzuje dosť rýchle tempo. Nepindám, ale v duchu si prajem, aby prešiel do kroku. Aleš neprechádza do kroku a neohrozene valí ďalej. Jazyk mám v duchu na zemi, ale poslušne bežím. O chvíľku sme na Milešovke. Dávame kapustnicu, a rôzny kofeín (Aleš kolu, ja kávu). Obsluha je neuveriteľne milá. Asi to čítať nebude, ale díky, obsluha! 🙂&lt;/p&gt;
&lt;p&gt;Napapaní zbiehame do Milešova. Nesmeky mám ešte v batohu, ale po en takmerdržkách je mi jasné, že na ďalšiu Milešovku v ktoromkoľvek smere ich odtiaľ vyberiem. Z Milešova dávame ešte tamaspäť na kontrolu na Hlaváči. Celkom milý kopček. A aj je bližšie, ako som si myslel. Na začiatku stúpania ma začína chytať spánok. Dávam gél a okamžite je lepšie. Pod vrcholom stretávame dvojku, ktorá nevie nájsť vrchol. Odporúčame im smer nahor a o chvíľku všetci úspešne nachádzame.&lt;/p&gt;
&lt;p&gt;Do Milešova vice versa a z Milešova vlastne tiež. Tam na príjemnom múriku naťahujem železá a chrumkavo dobieham nezastaviteľného Aleša. Začínam cítiť kvôli vlaku krátku predošlú noc a kvôli firemnému bowlingu krátku noc predtým. Navrhujem, aby sme hneď pokračovali do Černčíc. Aleš teda naberá na chate čaj a keď naberie, zbiehame druhýkrát dole. Začiatok výstupu fajn. Potom kráčame. Potom ma začína dosť motať, lebo zaspávam. Potom mi Aleš dáva nejakú ampuľu s gumidžúsom, ktorá ma zobúdza. Potom sa mi púšťa krv z nosa a nechce prestať. Potom sme konečne hore a ja dúfam, že mám najväčšiu krízu za sebou.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/dlouhy.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Na Dlouhom vrchu stretávame (nielen) Honzu.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/vyhliadka_zle.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Vyhliadka Karla Pouchy: Prvý pokus.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/vyhliadka.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Vyhliadka Karla Pouchy: Druhý pokus.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/milesovka1.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Prvýkrát na Milešovke.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/milesovka2.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Hádajte, komu zrovna ide a kto má zrovna krízu :-).&lt;/figcaption&gt;
    
  &lt;/figure&gt;


&lt;p&gt;Ďalšie dve Milešovky svet začína byť krajší. Paška pole je zo začiatku behavina a potom je to už len kúsok, no a Bílka je už len kúsok už od začiatku. Pred zostupom do Bílky na chate stretávame Olafa, ktorý má od toho momentu plán prakticky identický s tým naším. Načasovali si to s parťákom dokonale presne a do cieľa nakoniec dorazili osem minút pred koncom.&lt;/p&gt;
&lt;p&gt;Ale späť z cieľa na trať. Alešove pesimistické predpoklady sa na posledných dvoch Milešovkách neplnili a naproti odhadovanej hodine a trištvrte do a z Paška pole a hodine a štvrť do a z Bílky z toho bolo 1:05 a 0:45. Medzičasom sa mi začalo ísť perfektne. Naposledy na chate sme posedeli trošku dlhšie, naliali sme sa kofčou, dočapli do fľašiek sladký čaj a s príjemnou rezervou sme opäť zbehli do Černčíc, odkiaľ sme mali pokračovať na poslednú kontrolu.&lt;/p&gt;
&lt;p&gt;Dole na asfaltke sme stretli parádnu ľadúru, našťastie sme však po malom kúsku odbočili do lesa. Klikol som to dosť nelogicky, tak Aleš na poslednú chvíľu zachraňoval situáciu (naše nohy) a napojil nás na predchodcami už trošku vyšľapanú širokú cestu. Z nej sme omylom uhli príliš skoro a dostali sa tak na dnes už druhý Dlouhý vrch. Kontrolu sme nenašli, lebo tam nebola. Cez kúsok skalnatého hrebienka a malé sedielko sme prehopsali naproti na Střední vrch. Kontrolu sme našli, lebo tam bola. Našli sme tam aj Lenku s Wudym, dnes už snáď postýkrát a po krátkom spoločnom zostupe sme sa zas rozdelili. Na záverečný úsek sme si vybrali červenú značku, nech je to aspoň trošku zaujímavejšie než cesta číslo 8.&lt;/p&gt;
&lt;p&gt;Najskôr bolo, lebo v lese úradoval traktor. Potom bolo, lebo to bol celkom pekný chodník. Potom bolo, lebo na asfalte sa ohromne šmýkalo. Potom už moc nebolo, lebo to bolo aj tak dosť po ceste. V Pytlíkove sme sa zo značky odpojili a cez posledné záchvevy blata sme sa prehupli na okraj Teplíc a začali sme stúpať na Doubravku. Nohy už boli zvyknuté na diretissimy, takže nás radšej než po kľukatej panelke viedli nekľukatým pruďákom. A bola brána. A bol cieľ. A štartové číslo sme položili na stôl.&lt;/p&gt;
&lt;h1 id=&#34;záver&#34;&gt;Záver&lt;/h1&gt;
&lt;p&gt;Zas jedna parádna akcia v Stredohorí. Počasie tentokrát vyšlo nečakane dobre a celú sobotu sme sa opaľovali. V noci sme zas mohli kukať na hviezdy a na vrchol Milešovky, ktorý bol vždy tak strašne ďaleko.&lt;/p&gt;
&lt;p&gt;Kontroly neumožňovali veľmi taktizovať. Prvé dve etapy bolo tempo viacmenej určené vlakmi a pretekať sa teoreticky dalo až na etape poslednej. Len tam na to už neboli sily 🙂. Na druhej strane boli ale na krásnych, väčšinou nie veľmi známych krtincoch a výrazne mi rozšírili znalosti.&lt;/p&gt;
&lt;p&gt;Zázemie nemalo chybu. Okrem kopy miesta na dospávanie pred pretekmi i po pretekoch bola k dispozícii jedáleň a rege miestnosť. Zregenerovaní po riadne studenej sprche sme dostali do ruky jedálny lístok a o malú chvíľku to, čo sme si vybrali. Úplný luxus.&lt;/p&gt;
&lt;p&gt;Členok ani nepípol.&lt;/p&gt;
&lt;p&gt;Díky organizátorom, že to robia. A díky Alešovi, že sa na to týždeň pred Marcialongou dal. Dúfam, že o rok znova.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/doubravka1.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Cieľ na obzore.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/doubravka2.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Ešte kúsok vystúpať.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2022/doubravka3.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Dobrodošli.&lt;/figcaption&gt;
    
  &lt;/figure&gt;


</content>
    </item>
    
    <item>
      <title>Vokober(g) 2021</title>
      <link>https://matoravec.github.io/posts/vokoberg_2021/</link>
      <pubDate>Mon, 25 Jan 2021 18:14:28 +0100</pubDate>
      
      <guid>https://matoravec.github.io/posts/vokoberg_2021/</guid>
      <description>Vlani som to vynechal. Čo sú to predsa za podivné preteky. Sám si plánovať trasu? Vo dvojici? A ešte v januári. Stoviek som mal v dvetisíc devätnástom dostatok na to, aby som prežil zimu bez silnejšieho nutkania niečo podniknúť. Teraz je však možností na pretekanie pomenej a človek tuší, že ak si chce okrem sólo výpadov aj jemne zapretekať, musí sa chopiť každej príležitosti. A človek píše Alešovi, či sa jej nechce chopiť tiež.</description>
      <content>&lt;blockquote&gt;
&lt;p&gt;Vlani som to vynechal. Čo sú to predsa za podivné preteky. Sám si plánovať trasu? Vo dvojici? A ešte v januári. Stoviek som mal v dvetisíc devätnástom dostatok na to, aby som prežil zimu bez silnejšieho nutkania niečo podniknúť. Teraz je však možností na pretekanie pomenej a človek tuší, že ak si chce okrem sólo výpadov aj jemne zapretekať, musí sa chopiť každej príležitosti. A človek píše Alešovi, či sa jej nechce chopiť tiež.&lt;/p&gt;
&lt;/blockquote&gt;
&lt;p&gt;Píšem mu len tak, či náhodou nemá záujem. S Alešom sme sa zoznámili na Loučení 2019, zabehli si spolu druhú etapu a odvtedy absolvovali zopár svižných kraťasov. Aleš vie, že počas behu po slovensky komentujem každú skrivenú halúzku. Vie, že jem pomaly a kráčam pritom. A vyzerá, že mu to nevadí. Odmieta však s tým, že ide na Ještěd celý deň krúžiť a časový rozostup medzi tamtým krúžením a týmtotu je príliš malý na to, aby si užil obe.&lt;/p&gt;
&lt;p&gt;Ještěd ale zrušili a ja dostávam správu, že ideme na Vokoberg. Super. Teším sa, ale viem, že Vokoberg zrušia tiež. Aleš pozýva, registruje nás a v utorok pred pretekmi dávame v Šárke poradu klusajúc. Vzájomne sme sa utvrdili v tom, že moderné technológie sú povolenou pomôckou a že buzolu brať netreba. Info o čase štartu ešte len boli mali poslať a ja som hrdo vyhlásil, že do Teplic prídem bez problémov vlakom.&lt;/p&gt;
&lt;p&gt;Ďalší deň prišli infošky o štarte o siedmej a mne pri pohľade do cestovného poriadku trochu klesol hrebienok. Jediný možný spoj príde do Teplic až o 6:59 a za minútu to zo stanice na Doubravku asi nedám. Píšem teda Alešovi, že budem asi polhodinku meškať a že či mu to nevadí. Organizačný talent sa v ňom ale nezaprie a začína rozhadzovať siete. Viem, že na Doubravke spať nechcem. Mám trochu blbý pocit už z toho, že za tejto situácie idem na nejakú organizovanú akciu a tak by som rád zachoval mieru rizika aspoň na úrovni obyčajnej návštevy obchodu. Bookujem ubytko v Tepliciach. Pohoda. V piatok prídem, vyspím sa, zabehneme, vyspím sa a čau. Podozrivo voľné. Podozrivo lacné. Po zaplatení si pre istotu čítam, či sa vôbec môžem niekde ubytovať a zisťujem, že nemôžem. Problém ostáva otvorený a siete rozhodené. Ďalšie ráno dostávam správu, že sa našla záchrankyňa a že teda asi naozaj vyštartujeme. Plánujem, pripravujem, dni plynú, balím, vstávam o tretej, raňajkujem, ide sa. Niečo po šiestej vystupujeme pod Doubravkou. Všetci vraveli, že má pršať. Prší.&lt;/p&gt;
&lt;p&gt;Rýchla prezentácia, doladenie obsahu báglov a o siedmej dostávame euroobal s omaľovánkami. &lt;em&gt;Malá vysvetľujúca vsuvka: V týchto pretekoch ide o to, že treba získať čo najväčší počet bodov. Body sa získavajú za návštevu kontrolných bodov, ktoré dostanú tímy na štarte vo forme lon/lat súradníc. Každý z kontrolných bodov má svoje vlastné bodové ohodnotenie, takže nejde iba o kvantitu. Je možné používať akúkoľvek navigáciu a dopravovať sa je možné iba po vlastných. Občerstvenie je zabezpečené pre každý tím na vrchole Milešovky vo forme kupónu na konzumáciu čohokoľvek v hodnote 80 korún a jedného čaju&lt;/em&gt;. Zaliezame do hradu, Aleš diktuje v poradí názov, šírka, dĺžka a ja ťukám ostošesť do Locusu. Potom to spájam tak nejako od oka. Snažím sa minimalizovať asfalt, ale nie za každú cenu. Prvotný nástrel s vynechaním jednej kontroly má 126 km. Dáme? Skúsiť môžeme. Šup s tým do hodiniek a s nami šup do toho lejaku.&lt;/p&gt;
&lt;p&gt;Z Doubravky zbiehame hlava-nehlava, hlavne aby sme sa približne držali červenej čiary na displeji. Topánky mi premokli asi po dvoch metroch, ukážková čľapkanica. Ideme pomerne pomaly, lebo rýchlejšie sa mi nechce a pre istotu sa pýtam, či je to ok. Je to ok. Prášime si to popod diaľničný privádzač a striháme to krajne nepredpisovo, keďže áut niet kam oko dovidí. Prvé stúpanie a prvá vypúšťacia pauza, ktorú nemajúc čo vypustiť využívam na narovnanie skrkvanej fusakle. Obiehame jednu dvojku a na horizonte sa zjavuje ďalšia. A ďalšia. Vyrazili sme medzi poslednými a tak sa teraz môžeme tešiť, že obiehame. Vyťahujeme papiere a kukáme, čo máme očakávať na prvých dvoch kontrolách. Na prvej kríž. Na druhej sochu. Tú prvú máme naplánovanú na krtinci s názvom Chotyně. Žiadnu cestu som v mape nemal a v teréne sa tiež neukázalo nič úžasné, ale je to riedky les a s postupom nie je problém. O zábavu sa stará poriadne šmykľavé blato.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/01.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Výstup na Chotyně (Chotyni?).&lt;/figcaption&gt;
    
  &lt;/figure&gt;


&lt;p&gt;Hore fotím Aleša s krížom. Ako backup pre GPS tracking sme si mali zaznamenávať časy na kontrolách ručne a urobiť fotku je predsa pohodlnejšie než robiť fixkou dierky do premočeného papiera. Môj starý nesmrteľný mobil, ktorý minulý rok spadol zo strechy auta v sedemdesiatich kiláčoch za hodinu, ktorý bol prejdený nákladiakom a ktorý sa preletel polkou ferraty na Hoblíku, som vymenil za Adamov starý, rovnaký, no s ešte funkčným primárnym fotoaparátom. Tak sa teším, že fotím a fotím, lebo môžem. Zbiehame už po cestičke, no ani tú blato neobišlo. Sám na sebe sa smejem, ako sa bez jediného kroku rútim priamo na strom. So stromom sa prudko objímame a bez ďalších zbytočných krokov lúčime. Hurá, listy. Hurá, rovinka. Cez lúku sa najskôr snažím počúvať navigáciu, ale podľa tvaru tej čiary to vyzerá, že je to len zbytočný príkvak k ceste a milšie bude zobrať to lúkou priamo. Začína snežiť. Spočiatku sa teším, že už neprší, no mokré rukavice mi prestávajú chutiť a z päťprstového režimu prepínam na päsťový. Hneď za rohom je dedinka Vrahožily so soškou Sv. Jana Nepomuckého, ktorá tvorí ďalšiu kontrolu. Iba za desať bodov, ale je po ceste. Fotíme. Aleš na fotke vystrkuje palec, akože sa má super. Ja palec moc nevystrkujem, skôr ním striedavo obopínam ostatné prsty a ostatné prsty si ním obopínať nechávam. Vanda píše esemesku, že si máme v tých Vrahožilách dávať bacha.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/02.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Socha Jana Nepomuckého vo Vrahožilách.&lt;/figcaption&gt;
    
  &lt;/figure&gt;


&lt;p&gt;Asfaltujeme ďalej a po chvíli sa napájame na žltú značku do Řehlovíc. Také rozmočené pole. Kopytá žblnkajú a členky aukajú, ako si do nich sám kopem hornou nohou pri nepredvídaných zmenách polohy nohy dolnej. Po ďalšom napojení na asfalt (v týchto časopriestoroch má asfalt farbu bielu) sa zhodujeme, že je čas papať a užívame si každý to svoje. Habrovany. V Řehloviciach sme našťastie kukli do papierov a tak sme tú obyčajnú kaplnku, ktorá tvorí ďalšiu z plánovaných kontrol, neobišli. Červená začína široko a dá sa cupkať po pneumatikových zárezoch. Pokračuje čvachtavo cez lúky a končí v akomsi prmrznutom rozrýpanisku, kde sa obaja usmievame, ako si ten podklad naše telá pinká zo strany na stranu. Volá tato, že sme vynechali kontrolu. Ukľudňuje nás, že máme dohľad dispečera a zahanbene oznamujem, že túto sme vynechať plánovali. Zdalo sa nám, že bude problém dostať sa k nej cez diaľnicu. Prechádzame cez Stebno, napájame sa na žltú asfaltku a v čerstvom snehu robíme prvé šľapaje.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/03.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Kaplnka v Habrovanoch.&lt;/figcaption&gt;
    
  &lt;/figure&gt;


&lt;p&gt;Fúka ako divé, okrem rúk už mi mrzne aj líce. Naťahujem bufku a dobieham parťáka. Bežiac sa snažím ľavou rukou, na konci zhužvanou v klbku dlaňovej časti rukavice, natiahnuť rukavicu väčšmi a väčšmi na koniec ruky pravej; tak, aby lem pravej rukavice čo najviac zakrýval zatiaľ odhalený dolný koniec tej nežilnatej strany pravého predlaktia. Nedarí sa mi a fňukám. Buď dosť potichu, alebo len fučí a sám sa nepočujem. Čiara na displeji hodiniek sa roztrojuje a to znamená, že sa blížime k Josefínke. Josefínka je skalná vyhliadka, ktorú okrem miestňakov iste dôverne poznajú aj všetci účastníci prvej etapy Loučení 2019. Vtedy bolo blato všade, ale na Josefínke, tam bolo echt blato. Obom sa nám vynárajú spomienky. Elektrické stožiare, kľukatá široká cesta, a tu kdesi, tu by mala byť odbočka. Odbočka nechodí, čiara na hodinkách je tiež už mimo, tak ideme proste do svahu a hore. Šmýka to. Neskutočne to šmýka. Šmýka to tak, že môžem zodpovedne vyhlásiť, že som také šmykľavé blato nikdy nikde inde nezažil. Napájame sa na modrú značku, chytáme sa každej pevnej časti terénu a krok po kroku sa blížime k záverečnému skalnatému hrebienku. Je mi strašná zima na ruky a práve tie teraz treba používať. V duchu plačem, navonok sa nahlas smejem. Prichádzame k českej vlajočke na konci hrebienka, kukáme výhľad a Aleš sa núka, že ma teraz odfotí on, len nech mu podám telefón. Snažím sa rozopnúť vrecko batoha. V prstoch ale nemám ani toľko citu, že by som vedel, či držím zips, ani toľko sily, že by som zaň vedel potiahnuť a tak sa len nahýňam k Trénerovi a odporúčam mu samoobsluhu. Podarilo sa. Na ceste späť obdivujem chodník, ktorý po návšteve dvoch bežcov vyzerá ako po nájazde stáda kopytníkov. Chcem si ho aj cvaknúť, ale.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/04.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Josefínka.&lt;/figcaption&gt;
    
  &lt;/figure&gt;


&lt;p&gt;Aleš si na odbočke do svahu nechal fľašku, tak sa po ňu vracia a ja si ušetrím pár výškových štandardnou modrou. Chvíľku čakám, vypúšťam prebytok, točím rukami a nechávam sa osnežiť. Cez polia a neskôr i pekný asfaltovaný úzkochodník klesáme do Chvalova. Pýtame sa ujca na to, či v obci majú nádobu na zber plastového odpadu. On tú fľašku berie, že sa o ňu postará a oznamuje nám, že sme si vybrali zlé počasie. Pýta sa, kam bežíme. Tréner vraví, že na Milešovku, a ujco vypúšťa to najdlhšie a najobdivnejšie ó, aké sme kedy počuli. V Dolních Zálezloch (to skloňovanie českých názvov miest a obcí je pre mňa veľká neznáma) skúšam odolnosť parťáka, keď z troch možností, kam ísť, zvolím tú správnu až potom ako vyskúšame začiatky tých dvoch ostatných. Stúpame na Mlynářův kříž, kade šlo Loučení tiež, a popri behu peknou zelenou obdivujeme kostolík vľavo od nás. Za Dubičkami kukám, či sme ešte neprešli Vyhlídku Jaroslava Srby, ale neprešli. K tej je krátka zachádzka tam a späť, tak o chvíľku zachádzame, dávam Alešovi romantickú foto, na ktorej sedí na lavičke a vrhá zrak v diaľ, a vraciame sa. Párik v najlepších rokoch, udivený našou snahou o rýchly pohyb na vyhliadku a z nej, zdravíme a vysvetľujeme, že sme si tam dole len niečo zabudli. Dlho klesáme do Prackovíc nad Labem, bežíme tunelom popod trať a hlavnú cestu obchádzame tesne popri rieke milým, i keď trochu rozčvachtaným chodníčkom.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/06.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Vyhlídka Jaroslava Srby.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/07.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Nižšie už to nejde. V okolí Brány Čiech.&lt;/figcaption&gt;
    
  &lt;/figure&gt;


&lt;p&gt;Porta Bohemica. Zelená sa dvíha hore a my s ňou. Dozvedám sa o líniových stavbách, o význame lesa, o miestnej faune a flóre. Prvýkrát si uvedomujem, že by bolo treba doplniť vodu. Aleš vraví, že jej má ešte dosť a že sme predsa o chvíľku na Milešovke. Krásnym behavým chodníkom cupkáme až k ďalšej kontrole pri soche zvoničky. Pózujem pre zmenu zase ja a dohadujeme sa, že jesť budeme až v stúpaní. Klesáme, rovinkujeme Oparenským údolím a opäť sa vynárajú spomienky na štart prvej ekuťáckej etapy. Jeme na rovinke, lebo stúpanie neprichádza a keď prichádza, nepokračujeme až na Lovoš, ale skracujeme si ho neznačkovaným traverzom k Bílinke. Chvíľku po hlavnej ceste, potom šup do poľa a poľom až na Meinssteinův kámen, highlight dnešného výletu. Som rád, že sa tam nachádzame, lebo toto miesto by som sám od seba naozaj nenavštívil. Do Velemína je to na skok. Prichádzame po dláždenom chodníku a zahajujeme prvý výstup na Milešovku. Dnes z tejto strany rozhodne nie sme prví, v snehu sa črtá všakovaká bežečká kecka. Bavím sa rozoznávaním modelov a kluskám kúsok pred Alešom. Onedlho obiehame dve dvojky a od spojenia so žltou ďalších pár. Dopíjam posledné glgy toho pôvodného litra a teším sa, že hore dočapnem.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/08.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Zvonička.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/09.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Oparenské údolí.&lt;/figcaption&gt;
    
  &lt;/figure&gt;


&lt;p&gt;Stojíme v rade do chaty. Aleš vyťahuje kupóny na občerstvenie v hodnote dvakrát štyridsať korún a kupóny na čaj. Každý dávame kapustnicu, Aleš k tomu čaj, ja kávu a Miňonky. Voda vraj pomrzla, tak kupujeme pollitrovku a ako ďalej s vodou, to vyriešime neskôr. Popri jedení pokecávame s ďalšou dvojkou a dohadujeme sa, že Alešovi týmto jedlom končí kríza a mne zamrznuté ruky. Do Paškapole zletíme bezproblémovo a podobne tak kráčame necestou na Kletečnú. Dobre bodovaná kontrola za málo roboty. Hore svitlo slnko a nálada šla okamžite spokojnejším smerom. Volá Vanda, ako sa máme. Máme sa dobre. Bola si na Holednej nastúpať kiláč. My stúpame svojich čosi nad tristo na Milešovku z Paškapole s novým kamošom, bíglom z Kletečnej. Riešime, či ideme hneď teraz dať výstup z Milešova, alebo ho vynecháme. Opäť volám Vande, či by nám vedela povedať stav pretekov. Niečo zistila, ale či nám treba túto Milešovku alebo nie, z toho sme stále neboli múdri. Dohodli sme sa, že ho dáme, ale v Milešove nás prepadla nechuť a ja som začal byť trochu skeptický vo veci stihnutia limitu. Dali sme márny pokus v krčme, lebo vodu už naozaj bolo treba, a keď nevyšiel, spýtali sme sa miestnych, ktorí nám bez problémov poskytli kohútik. Polliter rovno do seba, dva pollitre do podprsenky a krok-sun-krok na Milešovský Kloc. Ideme priamo a pridŕžame sa vrstevníc. Dostávam chuť na sladké a teším sa z Jojo gumákov tvaru i chute jahôd. Nechce sa mi žuvať dychčiac, tak chvíľu stojím a obzerám sa naokolo. Milešovka je naozaj krásny kopec. Milešovský zámok je naozaj pekný zámok. Aleš je ďaleko. Zapíjam hubolep a o chvíľu cvakám Trénera. Z Klocu zbiehame príjemnou vyšľapanou cestičkou, neskôr sa meniacou na širočinu. Ruky medzičasom úplne rozmrzli a fotím všetko možné. Senník s päťuholníkovým bokorysom. Aleša. Strom. Sneh. Ďalšia kontrola sa volá Lhota. Cestou hore sa dozvedám, že Dlouhá Lhota je v Čechách jeden z najčastejších názvov obce. Čím dlhšie stúpame, tým viac si myslíme, že i táto Lhota by mala dostať onen prívlastok.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/10.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Pod vrcholom Kletečnej.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/11.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Milešovka.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/12.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Milešovský Kloc.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/13.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Medzi Klocom a Lhotou.&lt;/figcaption&gt;
    
  &lt;/figure&gt;


&lt;p&gt;Dole pohoda. Dávam ďalšie burrito a dohadujeme sa, že Hradišťany vynecháme, aby sme to stihli. Plánujem teda na mobile trasu z Lipskej hory direkt do Lukova. Zapínam preto dáta, prichádza upozronenie od Olafa, že nám nechytá treker, a z bočného vrecka môjho batohu ho premiestňujeme na vonkajšiu stranu toho Alešovho. Prichádza esemejda od tata, že aké máme číslo a ako sa voláme. Nechce sa mi ťukať, tak volám, ale vraj asi tak o deväť hodín neskôr, ako to bolo aktuálne. Dajaká oneskorenica. Lipská hora je pre Aleša vrcholom programu, básni o nej od rána. Ja si stále neviem spomenúť, čo to bolo zač, i keď sme tade vraj išli na Loučení. Postupne si to vybavujem a pri tom vrcholovom, dosť zľadovatenom výšvihu som si už úplne istý. Hore je krásny výhľad, šero, potreba cesty dole.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/14.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Lipská hora.&lt;/figcaption&gt;
    
  &lt;/figure&gt;


&lt;p&gt;Navigujem podľa mobilu, lebo v hodinkách mám pôvodnú trasu a nechcem sekať záznam. Navigujem chybne a vraciame sa. Na druhý pokus to vyšlo a veľmi behateľne sa dostávame do Lukova. Ďalšia kontrola na Štěpánovskej hore je nenáročná a Štěpánovská hora ako taká nie je ničím úžasným. Hore má byť kameň. Hore kukáme a kameň nevidíme. Potom sa zjavil za plotom, tiahnucim sa popri vrchole, odfotili sme si ho a spustili sa späť na modrú, zobrať poslednú plánovanú kontrolu, Kostomlatský vrch. Dobrý kopec. Klesáš, klesáš, a si hore. Foto na vrcholovom šutri, niečo do úst, niečím zaliať. Ďalší postup zase nahadzujeme do mobilu, tentokrát kvôli baterke do Alešovho. Pôvodný plán bol ísť odtiaľto ešte na Milešovku, ale nový plán je lákavejší. Po chvíľke dolekopčenia sa pri Bukoviciach napájame na červenú, súladiacu s trasou v hodinách. Klusáme si posledných pätnásť, pokecávame a ujedáme Alešove želé srdiečka. Fotím si Lysec, vytrápime nudné stúpanie z Pytlíkova a klesáme do parku v Tepliciach. Doubravka sa vyníma vpravo, my ešte musíme zobrať kontrolu na hvezdárni. Trasa ma trochu mätie, tak sa pýtame miestneho bežca, kade na to. Stúpanie hore už bolo len milým záverom. Majú tu peknú hvezdáreň. Na konci zbehu obiehame dvojku, prehadzujeme pár slov a pomaličky cupkáme do cieľa na hrad.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/x1.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Občerstvovačka Štěpánovská hora.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/x2.jpeg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Kostomlatský vrch.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/vokoberg_2021/15.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Cieľ.&lt;/figcaption&gt;
    
  &lt;/figure&gt;


&lt;p&gt;Toto sa mi páčilo. Formát, ktorý na Slovensku chýba a ktorý by iste bavil. Každý si naloží koľko chce a potom až do cieľa žije v jemnej neistote, či to stihne. Mení, prepočítava a popri tom obzerá krajinu. Nebolo to žiadne veľké pretekanie, išli sme kecavo a na dobrý pocit. Prekvapil ma nedostatok vody, nebyť pomoci v Milešove, mali by sme problém. S absenciou občerstvovačiek sme počítali a niesli sme si toho dostatok. Veľká vďaka Alešovi za prvotriednu spoločnosť, bežalo sa mi s ním naozaj super. A organizátorom za tie nervy a zabezpečenie.&lt;/p&gt;
&lt;p&gt;Tak o rok snáď znova. Na neskrátenej verzii.&lt;/p&gt;
</content>
    </item>
    
    <item>
      <title>Ponitrianska stovka 2020</title>
      <link>https://matoravec.github.io/posts/ponitrianska_stovka_2020/</link>
      <pubDate>Sun, 13 Sep 2020 18:14:28 +0100</pubDate>
      
      <guid>https://matoravec.github.io/posts/ponitrianska_stovka_2020/</guid>
      <description>Povinná jazda konca septembra. Behateľná klasika cez posledné záchvevy leta. Dospievajúce listnáče, nástrahy i krásy z andezitu. Vtáčnik, ktorý pri behu nepôsobí vysoký, ale je, a Tríbeč, ktorý je zas nízky, ale človek si zastúpa. Viac komfortu, viac občerstvenia, viac známych na štartovke, menej dôvodov, prečo neísť. Tento rok potretíkrát.
 Už na Zázrivskom pobehaní (a v hlavách organizátorov iste i skôr) poletovali chýry o tom, že Ponitrianska sa tento rok kvôli stále horšej situácii možno pridá medzi jej neuskutočnených priateľov a príbuzných.</description>
      <content>&lt;blockquote&gt;
&lt;p&gt;Povinná jazda konca septembra. Behateľná klasika cez posledné záchvevy leta. Dospievajúce listnáče, nástrahy i krásy z andezitu. Vtáčnik, ktorý pri behu nepôsobí vysoký, ale je, a Tríbeč, ktorý je zas nízky, ale človek si zastúpa. Viac komfortu, viac občerstvenia, viac známych na štartovke, menej dôvodov, prečo neísť. Tento rok potretíkrát.&lt;/p&gt;
&lt;/blockquote&gt;
&lt;p&gt;Už na Zázrivskom pobehaní (a v hlavách organizátorov iste i skôr) poletovali chýry o tom, že Ponitrianska sa tento rok kvôli stále horšej situácii možno pridá medzi jej neuskutočnených priateľov a príbuzných. Prihlásený som bol odnepamäti, vlani nám Rado za bedňu umožnil ísť sa znovu trápiť zadarmo. Chýry ostali chýrmi a trochu odvahy a risku sa postaralo o opäť sa opakujúce ranné sobotné pokecávanie skupiny farebných postavičiek na nekostolnej strane handlovského námestia. Do Handlovej som tentokrát pricestoval až v sobotu ráno s našimi a vyhol sa tak klasickým telocvičňovým nástrahám. Ďaleko za zónou dosahu pána s copíkom som si namiesto dvoch pív mohol pred štartom, bez príznakov opojenia iného než predštartovného, dať pre spríjemnenie podvečera dva deci burčiaku a o trištvrte na osem zavrieť oči a zalomiť. Uvažujúc, že budík zvonil o tretej, je vyše sedem hodín spánku skutočne netradičnou hodnotou. Po raňajkách sme v aute uzobávajúc osie hniezda prepínali od stanice k stanici a hľadali všeobecnú zhodu, ktorú sme napokon našli pri neškodných hitoch na frekvencii rozhlasu jednotky, kde sme sa chvíľu po piatej vraj mohli tešiť na reprízu relácie &lt;em&gt;Pichli vidly&lt;/em&gt;.&lt;/p&gt;
&lt;p&gt;Popri našom príchode sa prezentácia iba lenivo rozbiehala, bola celá zarúškovaná a Peťo s pumpovacím rozprašovačom, plným otravy na covid, umocňoval presvedčenie, že dnes to s tou hygienou myslia vážnejšie, než kedykoľvek predtým. Nečudo, platnosť nových obmedzení začínala v takom tesnom predstihu pred štartom, že snáď ani samotní hygienici nevedeli, čo sa môže a čo nie. Jednou z tých menej príjemných noviniek bol štart v maskách až po koniec Handlovej. Všetko zlé je však na niečo dobré a usoplené tváre znepríjemňovali prípadné napálenie úvodného asfaltového briežku v tempe nevhodnom pre trojkombináciu &lt;em&gt;my, bežní smrteľníci - stokilometrová trasa - tri minúty po štarte&lt;/em&gt;. Hneď ako sa asfalt zmenil na štrkovku a brzdy klesli do batohov, zapol Roman Ficek turbomotor a začal sa vzďaľovať. Nechcel som si nechať ujsť šancu pozrieť sa, ako behá poľský eliťák a niečo sa priučiť, tak som za to po pár sekundách vzal tiež a potešil sa, že Majo to vidí podobne. Balík sa rýchlo potrhal a onedlho sme šľapali v trojici. Krátke zvítanie, dlhé výdychy i nádychy. Roman valil ako píla, dobre sa na to pozeralo. Začal som cítiť, že raňajky dávno vytrávili a začal som si budovať taktiku ako zostať v kine, no nezostať hladný. Dole kopcom som nemal šancu, ale na rovinkách a hore sa uskočiť dalo pomerne bezbolestne a kým som za sebou začul funenie, dva či tri hryzy burrita som spracovať dokázal. Toto som aplikoval až po Jarabú skalu, kde som si dal za cieľ mať šestinu z toho kila a pol jedla premiestnenú z batohu do tráviacej sústavy. Ten úsek mi zatiaľ každý rok uletel. Široká a upravená zvážnica, popadané obaly bukvíc, z času na čas lúčny trail, kde treba dávať pozor na v tráve poskrývané šutráky. Z iného času na iný čas mäkký chodník, vystlaný dávno opadnutým a vekom spracovaným listnatým prachom. Na Jarabej skale som dočapoval obe pollitrovky, vypil pohár jonťáku, odporučil jeho zriedenie a spoločne s Romanom sme začali to podivné stúpanie-nestúpanie na Vtáčnik.&lt;/p&gt;
&lt;p&gt;Konverzácia bola pomerne komplikovaná. Lámanou slovenskopoľštinou sme stavali základy, na detaily som sa snažil používať angličtinu, no bez väčšieho úspechu. V Tatrách sme boli ako doma a vďaka ich inter-eská-péel nomenklatúre sme sa vedeli triafať jeden druhému do známych chodníkov. Mimo Tatier sme končili na rozhovore typu &lt;em&gt;How old are you?&lt;/em&gt; či &lt;em&gt;This trail is nice&lt;/em&gt;. Nad Vtáčnikom poletoval vrtuľník, čo dávalo odpoveď na otázku, či to Oliver stihol. Vynoril sa pri kríži, čau, čau a čau čau. Romanov zbeh vyklepal nohy do poslednej bunky, večne som váhal, či ho nenechať ísť si svoje a túto pokročilú lekciu behu neodložiť až na dobu po absolvovaní základného vzdelania. Ukázala sa rovinka a to znamenalo dva hryzy. Odbehol som si, vychutnával som si poživeň (vtedy ešte berúc ohľad na to, že paradajková omáčka farbí xicht i batoh), a namiesto fučania som za sebou začul zrevanie od bolesti. Vrátil som sa zachraňovať parťáka s vyvrtnutým členkom, ale vraj šlo o akýsi únavový problém so šľachou, ktorá ho bolí od začiatku preteku a celý &lt;em&gt;race&lt;/em&gt; je like &lt;em&gt;aaaargh&lt;/em&gt;. Na moment sme sa ešte pristavili pri názve tej šľachy, z čoho som pochopil iba to, že je v chodidle. Roman výraznejšie spomalil a až po Veľké Pole som šiel sám, s mierne smutným pocitom, že som prepálil, že asi čoskoro začne prichádzať jemná depresia z jemnej únavy, radosť sa stratí, začnú kŕče, bolesť hlavy, brucha, lakťa, líca, oka. Uzrúc Slava ale blbé pocity poodchádzali a opäť prišli, keď môj milý ocino kvalifikovane zhodnotil, že prepaľujem. Bolo veselo, jedla plné tácky a - paráda! - termoska s nápisom káva. Tá ešte nebola pripravená, tak som postupoval podľa dobre naštudovaného recepisu na frappé, nechal si do pohárika nasypať zo dve lyžky, odstúpil sa na miesto s malým ovplyvnením kvapkajúcou kávou a prehrkal to. Odchod, jedla je v batohu ešte dosť, treba zjesť najprv to.&lt;/p&gt;
&lt;p&gt;Hneď po odchode z oázy som si tľapol s Romanom, vyššie s Tomášom a tesne potom i s Majom. Majo vravel niečo v zmysle &lt;em&gt;dotoho&lt;/em&gt;, ja tiež, a bavil som sa približnými výpočtami miesta, kde ma dobehne. Tieto lúky som po minulé roky kráčal, teraz bol svah miernejší a dal sa behať. Tajná kontrola nikde, prudká odbočka cez lúku tam, kde vždy. Za ňou Jogošíci s Dávidom rozdávali úsmevy, nekontrolovali, a Janko držal akúsi rúru. V tom prepínaní očami medzi nimi troma, rozostavanými po oboch stranách polňáčky, som na identifikáciu tej veci nemal dostatok evidencie. Na krátky asfaltový úsek po hlavnej ceste mám najintenzívnejšie spomienky z roku 2018. Vo vláčiku s Romanom a jednou z prvých žien som tu v štádiu pomerne slušného zničenia kládol nohu pred nohu a myslel na to, že päťdesiaty kilometer je za rohom a odtiaľ to už bude len polka, čím ďalej, tým menšia. V dvetisíc dvadsiatom to ubehlo ako nič a najintenzívnejší zážitok mám zo zádružstevnej odbočky vpravo, kde ma prach víriaci džíp lízol tak tesne, že to bolo tesné. Na rovinke som vybalil prvú polku tretej rolky a v pohode si ju krokom zjedol. Rozmýšľal som, kde je Roman, kráčam už predsa asi piatu minútu. Rozmýšľal som, kde sú ostatní, za Romanom boli predsa kúsok. Rozmýšľal som, či sa ovlažiť v studničke a neovlažil som sa. Potom som sa ovlažil potom. Asfalt do Jedľokostolian má výhodu v tom, že je to asfalt a takú istú má i nevýhodu. Takže som sa na občerstvovačku dostavil rýchlo, ale jednotvárne. Cestou som prešiel okolo nových tajňášov. Tá kontrola mala pozornosť prebúdzajúci efekt, prišiel som tam s jasnou predstavou o ďalšom smerovaní a rozptýlený výmenou dvoch tradičných viet a jednou rečníckou otázkou som vyštartoval úplne opačným smerom.&lt;/p&gt;
&lt;p&gt;V Jedľových Kostoľanoch som dal opäť iba dočapnúť fľašky (díkes!), oznámil, že je teplo, ale nie je to nič hrozné (verzia, ktorú som pociťoval, bola ešte o pár stupňov teplejšia), a na vracačke očakával stíhačov. Peťo mi už oznámil, že Roman vo Veľkom Poli zabalil, ale kde je Majo a Tomáš? S dobrým pocitom, že náskok je dostatočný na pohodlné papanie, som sa dostal do polovice pôvodného objemu proviantu. S hodinkami bola navigácia vo všetkými pílami prestrihanom poraste kríkov jednoduchá, prvýkrát som tu neblúdil. Pil som ostošesť, lebo som sa ostošesť potil; Vŕtalo mi hlavou, či kauzalita nie je opačnosmerá. Pri bráne za potokom som sa zasmial, že sa dá otvoriť a moje minuloročné podliezanie popod ňu dierou veľkou, no prízemnou, bolo s veľkou pravdepodobnosťou iba oko obveseľujúcim teátrom pre pána poľovníka, prichádzajúceho od Skýcova. Otvoril som a aj zavrel, nech im stromy neutečú. Nasledujúca mierne stúpavá dvojprúdovka je pre mňa každoročne skúška odolnosti. Podarilo sa mi to celé bežať, ale aj tento rok bol každý rok. Paťa som tu nestretol. Tentokrát to poňal menej dynamicky a usadil sa v Skýcove. Bohovsky príjemné a veselé osadenstvo občerstvovačky výrazne nakoplo hlavu, frappé, omylom zaliate jonťákom, zas hybernujúce chuťové bunky. Pýtal som sa, či nemajú nejaké infošky z ďalšieho poradia a dozvedel som sa, že Majo je za mnou v intervale od štyroch do štrnástich minút. Sto ľudí, sto názorov 🙂.&lt;/p&gt;
&lt;p&gt;Od Skýcova po Tríbeč je to jedno veľké stúpanie na Tríbeč. Na jednej strane to považujem za najnáročnejší úsek Ponitrianskej stovky, na strane druhej i úsek najkrajší. Ešte pred Sedlom pod Rakytou sa mi podarila jedna malá zachádzka, hodiny ale zodpovedne zahlásili problém. Tesne pred Sedlom som vyľakal dvojku v sedle a v Sedle som už strašidelný nebol. Fero fotil a po vzore všetkých trasovo predchádzajúcich i nasledujúcich dobrovoľníkov sa posádka škerila spojnicou ucho - ucho. Dlho som sa nezdržal a vyrazil som na zelenú. Nieže by to po občerstvovačku zelená nebola. Dosť som sa tešil na ten prudký preliezkový svah. Povinné kráčanie popreťahuje nohy inými smermi a trochu si pri &lt;em&gt;krokzakrokom&lt;/em&gt; oddýchnem od jednotvárného &lt;em&gt;praváľavá&lt;/em&gt;. Dobré to bolo. Len čo som si takto oddýchol, do lýtok som začal chytať kŕče. Bolestivé? Nie. Príjemné? Nie. Snažil som sa ich prebehať, prejesť, prepiť, ale zotrvávali. Snažil som sa rýchlo dobehnúť do cieľa, ale cieľ bol ešte ďaleko. Tak sme sa skamošili. Reciprocita &lt;em&gt;ja bolím nohy - nohy bolia mňa&lt;/em&gt;. Pováľaná ohrada, kľukatý chodníček, trčiace drapáky, na ktoré som vlani nedal pozor, a na záver vôňa ohňa. Cez Ponitriansku stovku sa na Tríbeči jednoducho OPK.&lt;/p&gt;
&lt;p&gt;Zbeh som dupal pätne ako kôň, nech lýtka príliš nedráždim. Boli však proaktívne a chytili sa samy. Chodidlá mi to zasekávalo v polohe vhodnej pre balet, menej vhodnej pre dosť technický zbeh. Doteraz som to zažil iba na Lazovke v dvetisíc osemnástom, na mojej úplne prvej. Chcelo to dosť zvláštny nášľap, aby pobyt pri koreňoch môjho pobehovania nebol nasledovaný pobytom pri koreňoch tu a teraz &lt;em&gt;(tam a vtedy, pozn. autora)&lt;/em&gt;. Tam, kde mala zvážnica prierez hlbokého jarku, som sa zo strany na stranu presúval po jej naklonených stenách a tento inokedy ladný pohyb, pripomínajúci guľôčku, ktorá vďaka tiaži a jemnému bokoťuku zostupuje dnom a stenami odkvapovej rúry s preleštenými spojmi jej segmentov, pripomínal viac hraciu kocku, omylom trafenú do vertikálnej prehrdzavenej ríny, na spôsob hry pinball klesajúcu s rachotom ku dnu. Álečo, Oliver! Oliver so mnou pobehol stopäťdesiat metrov a natáčal ma. Všetky problémy s kŕčami šli bokom, zostal iba problém odpovedať na otázky tak, aby som pôsobil aspoň trochu, že sa mi to páči. Hracie kocky nevedia rozprávať, len ukazovať prirodzené čísla do šesť alebo indikovať výhru či prehru. Na Remitáž to bolo šesť. Indície sa zhodovali na prehre. Za zákrutou sa vynorila občerstvovačka na Jedlinách. Belo mi ponúka okamžité zbavenie sa kŕčov kombináciou &lt;em&gt;tabletka magnézia - ponaťahovanie lýtok&lt;/em&gt;. Kým som ležal na zemi a užíval si naozaj dosť príjemný zákrok, Dávid sa odvážne chopil môjho batoha a dočapoval mi fľašky. Dokonalé! Na chrbte ostávali ešte dve burritá, takže som opäť nevyužil nič z jedlej ponuky. Jonťák pre trochu cukru a ani za svet si neviem spomenúť, či som tu mal kávu. Ale tuším, že som instantku v poháriku prehrkával aj tu. Od posádky som odbehol, lebo akože bežím, a keď som zašiel za obzor, vytiahol som proviant a pomaly si kráčal. Slnko pekne osvecovalo hrad a vedel som, že nemám kŕče, že jedlo mi chutí a že ten kopec predo mnou je kratučký a mierny a že hneď za ním je tá komolenina petrohradského múzea. S polievkou, Hošekovcami a veľmi vľúdnym počtom kiláčov do cieľa.&lt;/p&gt;
&lt;p&gt;Stúpanie sa mi celé dalo bežať. Minulý rok sme sa tu s Mikim hrali na indiánov, on ma každú chvíľu posielal dopredu, lebo že mám viac síl, a ja som nemal ani náhodou viac síl a bol som rád, že sa s ním ako-tak držím. V klesaní to bolo presne naopak. Vlani sme to valili, tento rok som často zastavoval a snažil sa s pomocou stromov natiahnuť lýtka podobne tomu, ako mi to ukazoval ten jednoruký pán v stane pár kilometrov predtým. Jedno, druhé, potom obe naraz, príliš ostrý uhol, príliš prašný podklad, šmyk a blízky prieskum verejnej kamienky. Poučenie a opäť už len jedno, druhé. Keď sa to vyrovnalo, upokojili sa aj nohy a prvé domčeky začali naznačovať, že už len kúsok. Hádam by som neposlúchal značenie, keď viem, kde je kontrola. &lt;em&gt;Dooooleeee!&lt;/em&gt; ma ešte pred pôvodným umiestnením remitážskeho hostinca otočilo a tleskot ľudí naviedol do dvora. Pusa od Vandy na privítanie, polka poriadnej misky poriadne posolenej polievky ako druhý chod. Žmýkanie trika radšej trochu obďaleč a druhá polka poriadnej misky poriadne posolenej polievky. Maťo s Robom mi navrhovali posnažiť sa, lebo že je reálna šanca stihnúť traťák. Prekvapilo ma to, ale nevyplašilo. Na pretekanie sa s Paťom som prikrátky. Hošo vytiahol termosku a prvýkrát na trase mi nalial do pohárika kávu rovno v tekutej podobe. Chcel som sa rozdvojiť, polku nechať v tomto krásnom svete a tú druhú poslať do Nitry.&lt;/p&gt;
&lt;p&gt;Pred Žiranmi sú rovinky dlhé a na hlavu to nepôsobí dvakrát pozitívnym dojmom, ale soľ z polievky, zdá sa, zabrala. Nohám poriadne odľahlo a zas som mal pocit, že bežím. Na chvíľu som sa pristavil pri panej so synátorom, ktorí hľadali rieku a prosili ma o pomoc. Nevedel som, kde je rieka. Prosili ma o pomoc. Stále som nevedel, kde je rieka. Tadeto je Remitáž, tadeto Žirany. V Žiranoch je potok. Remitáž je chatová oblasť. V Nitre je rieka. Naozaj neviem, kade ku rieke. Prepáčte, je mi to ľúto. Skúste sa spýtať na Remitáži. Keď už som sa zakecal a vydýchal, bol ten pravý čas na posledné burrito, aspoň polku. Chvíľku cúvať a obzerať si Gýmeš, doplnok chvíľky do všetkého času kráčať vpred a obzerať si kameňolom v už žltšom, podvečernom slnku. Dojedol som zrovna na asfalte, opatrne precupkal most a dal si za cieľ bežať bez prestávky až po odbočku do lesa. Na odbočke do lesa sa šlo stále super, tak som si dal za cieľ bežať súvisle až po pruďák. Slabá definícia pruďáku spôsobila, že som bežal aj to, čo by som veľmi nechcel, a pod ten ozajský žibricový stupák som sa dostal unavený. Krok za krokom hore a zrazu bolo vidno Zobor. Toto bola naozaj Žibrica? Dúfal som, že podobne sa zázračne zmenší i Zobor, ale už prvé metre klesania hlásili, že Ztrpaslík z neho nebude. Oproti stúpal bežec. Zakopnutie by tu bolo nebezpečné, veľmi som na to netlačil. Na lúke som opäť dostal tie špičkošponovacie kŕče, vytiahol som poslednú polku burrita a išiel úplnú slimáčinu, až kým som sa zas nezačal cítiť lepšie. Prečítal som si esemesky a zatiahol topánky. Na Trojchotári to hlásilo jedna celá šesť kilometra na &lt;em&gt;Pod Zoborom&lt;/em&gt;. To je málo, nie? O chvíľku už bol na šípke iba kilometer a potom už len štyristo metrov. Všetko sa zrazu dalo bežať, to milé slovo robí divy. A toto je ten posledný výšvih pred kontrolou, nie? Nie. A toto je už on, nie? Tak aspoň dopijem tú polku fľašky vody, veď hore dočapujem. Nabudúce by som si možno mohol trochu pozornejšie prečítať organizačné info 🙂.&lt;/p&gt;
&lt;p&gt;Pri pomyslení na to, aký je ten zbeh nekonečný, mi nebolo do smiechu, no vydychujúc si &lt;em&gt;stálo prase na terase, houpalo se na ocase&lt;/em&gt; som na vlastný počud celkom rýchlo spadol (tentokrát kontrolovane) dole aj ja a po chodníku sa približoval k prvému kruháču. K mostu. Za most. Čakal ma tu Maťo, bežal predo mnou a ja som sa ho snažil udržať. Vraj už je to len kúsok. Vraj je 16:52. Chvíľu mi trvalo, kým som si uvedomil, že to je naozaj pod desať. Tleskot bolo počuť z diaľky. Bez schopnosti rozmýšľať som na prvý pokus netrafil tri metre širokú vstupnú bránu do areálu, ale opraviť sa to dalo na počkanie. V cieli to malo byť komorné, no nevyzeralo to tak. Celkom ma to dojalo, cítil som sa šťastne, že som tu a zároveň trochu zvláštne, že sa na mňa všetci pozerajú a gratulujú mi. Čerstvý som nebol a odpovedať som bol schopný iba vetami holými. Bolo to príjemné. Rado mi podal radler a teta z areálu zabezpečila vedro s vodou na improvizovanú sprchu. Poprosil som oca o asistenciu a trochu sa skultúrnil. O chvíľku dobehol Majo, objal ma a vysmiaty si sadol na stoličku. Narozdiel odo mňa vyzeral, že by to bol bez väčších problémov schopný bežať ešte naspäť. Vanda si odskočila z Remitáže a prišla ma pozrieť do cieľa, akoby tej podpory počas trasy bolo málo. Tomáš finišoval o ďalšie nedlho. Tešil som sa, že mu to po tých veľmi nádejných pokusoch konečne poriadne vyšlo. Rozlúčili sme sa, Vande skončila prestávka a ja som sa na Remitáži aspoň motal a pokecával so známymi. Pokus spať pred polnocou zmarili milovníci hlasnej muziky a zabezpečili dobrovoľníkom i bežcom rýchlokurz posunkovej reči. Okolo tretej prišiel posledný pretekár, sadli sme do auta a Lenka s Hošom ma aj po tej ich poriadnej nočnej šichte doviezli až do Žiliny pred vchodové dvere.&lt;/p&gt;
&lt;p&gt;Ďakujem všetkým, ktorí sa o túto akciu postarali aj v týchto mimoriadne neprajných podmienkach. Organizátorom, dobrovoľníkom, bežcom i náhodnému publiku. Špeciálne Radovi za to, že nabral odvahu a povedal posledné slovo v tom, či Ponitrianska stovka 2020 bude alebo nie. Martinovi za dobeh do cieľa a veľa povzbudenia na nejednej občerstvovačke. Belovi za ochotu ponaťahovať mi nohy i keď má z ruky hák. Jogošíkovcom a Dávidovi za tajnú nekontrolu, ktorá priniesla veľa síl. Oliverovi za privítanie na Vtáčniku a krátky spolubeh pred Jedlinami. Babám z občerstvovačky v Jedľových Kostoľanoch, ktoré si neváhali nasadiť si rukavice iba kvôli tomu, aby som si fľašky s vodou nemusel zatvárať sám. Ďurovi, Paťovi a Andrejovi zo Skýcova za veľa vtipných námetov a parádnu jonťákokávu. Ferovi za široký úsmev a fotky zo Sedla pod Rakytou. Majovi, Romanovi, Tomášovi a všetkým ostatným pretekárom za to, že naháňačka mala spád. Lenke a Hošovi za skutočne dokonalý počaspretekový i popretekový servis a podnety na zasmiatie aj počas hlbokej noci. Našim za úžasné zázemie pred i po preteku a jednoducho celý ten obrovský, preobrovský balík podpory. A nakoniec, no snáď najviac Vande. Za to, že pri akýchkoľvek pochybnostiach o ďalších kilometroch stačilo vytiahnuť telefón a prečítať si ďalšiu správu plnú energie, za všetko to palivo do týchto pretekov a za nadrozmernú kopu motivácie.&lt;/p&gt;
</content>
    </item>
    
    <item>
      <title>Ochutnávka dlhej trasy (100MKMK 2020)</title>
      <link>https://matoravec.github.io/posts/100mkmk_2020/</link>
      <pubDate>Sun, 16 Aug 2020 18:14:28 +0100</pubDate>
      
      <guid>https://matoravec.github.io/posts/100mkmk_2020/</guid>
      <description>Vlani vo februári som sa pozeral do svojho kalendára bežeckých pretekov a snažil som sa vyhútať, čím zaplním augustovú dieru. Vyhrala Východniarska stovka, ktorej 129 kilometrov dlhá trasa pôsobila predsalen príjemnejšie než dvestodesaťkiláčová motanica 100MKMK. Vravel som si, že 100MKMK skúsim o rok. A to je tento rok.
 Vo štvrtok večer som do batoha nasúkal bežecký batoh, spacák, deku a pár ďalších drobností a vybral sa na koncert a pivo.</description>
      <content>&lt;blockquote&gt;
&lt;p&gt;Vlani vo februári som sa pozeral do svojho kalendára bežeckých pretekov a snažil som sa vyhútať, čím zaplním augustovú dieru. Vyhrala Východniarska stovka, ktorej 129 kilometrov dlhá trasa pôsobila predsalen príjemnejšie než dvestodesaťkiláčová motanica 100MKMK. Vravel som si, že 100MKMK skúsim o rok. A to je tento rok.&lt;/p&gt;
&lt;/blockquote&gt;
&lt;p&gt;Vo štvrtok večer som do batoha nasúkal bežecký batoh, spacák, deku a pár ďalších drobností a vybral sa na koncert a pivo. Uspávanky sa, reku, zídu na lepší spánok a pivo je pivo. Po návrate som si na lístoček napísal:&lt;/p&gt;
&lt;ul&gt;
&lt;li&gt;jedlo, pitie&lt;/li&gt;
&lt;li&gt;oblečenie&lt;/li&gt;
&lt;li&gt;powerbank,&lt;/li&gt;
&lt;/ul&gt;
&lt;p&gt;vyvesil druhú položku, dal nabíjať tretiu a uložil sa spať. Zo spania som sa hneď vyložil, lebo bolo príliš teplo, presunul sa na terasu a uložil sa spať podruhýkrát. Tentokrát úspešne.&lt;/p&gt;
&lt;p&gt;Ráno o 5:55 zvoní budík. Pár lenivých náťahov, rozlepiť oči. Hurá, dnes je štart. Ranné úkony, raňajky a o siedmej krájam cibuľu. Šup s ňou na olej, pridať fazule, cícer, papriku, paradajky. Okoreniť a výdatne osoliť. Dám aj čili? Dám. Naplniť do tortíl, pobaliť do fólie. Dva kusy rovno do batoha, štyri do dropbagu. Keď bolo hotovo, celý proces zopáknuť, no tentokrát šla na cibuľu cvikla s paradajkami. To bude na obed pred štartom.&lt;/p&gt;
&lt;p&gt;Odškrtol som i ostatné položky z lístočka a o deviatej sa spolu s Lenkou na Solinkách nalodil do Jarovej fábie. Cesta ubehla nečakane rýchlo a po silnejšej hodinke sme od Slava dostávali omaľovánky s miestom na 35 kontrol. Potešil som sa, tieto samokontroly mi postup viac uľahčujú než znepríjemňujú. Ísť od jednej ku druhej sedem kilometrov je predsa jednoduchšie ako vidieť pred sebou dvadsať medzi občerstvovačkami. Zvítali sme sa s Daliborom a Romanom, ktorí si to v Chtelnici užívali už od štvrtka a spoločne sa presunuli do centra mesta. Kuknúť kostol, zjesť šúľance z výrobne šúľancov, langošov a lokší, vypiť pivo a kofču. O pol jednej vyštartovala prvá vlnka a o jednej sa Slavo postavil pred počmáranú koláž z mapových listov, vysunul ukazovátko a dal sa na výklad. Asi na tridsiatom kilometri sa kapacita mojej pamäte naplnila, ale ešte som popočúval, lebo hovoril pekne. Obliecť sa, presunúť sa pred školu, tridvajedna štart.&lt;/p&gt;
&lt;p&gt;Rozmýšľal som nad tým, ako taký štart dvestovky vyzerá. Či sa vybieha alebo sa začne krokom. Empiricky získaný poznatok: vybieha sa. 4:30 na kiláč. Zaradil som sa niekam do balíka a postupne som sa posúval dopredu. Zdravili sme sa s kamarátmi, priali si pekné zážitky a asfaltovali do mierneho kopca. Po pár minútach sa utvorila vpredu skupinka s Titusom, Peťom, Silvom a Daliborom. Pokecávali sme, zobol som pár popricestných černíc, a o chvíľku sme sa ocitli pri prvej kontrole. Na každých pretekoch si treba nájsť ten pravý spôsob vyťahovania omaľovánky a záznamu kontroly. Tentokrát sa osvedčilo:&lt;/p&gt;
&lt;ol&gt;
&lt;li&gt;Rozopnúť zipsovací sáčok s nálepkami&lt;/li&gt;
&lt;li&gt;Jednu z nálepiek ešte v sáčku odlepiť a chytiť do úst&lt;/li&gt;
&lt;li&gt;Zapnúť zipsovací sáčok s nálepkami&lt;/li&gt;
&lt;li&gt;Z vrecka vytiahnuť omaľovánky a za chôdze tam nálepku nalepiť&lt;/li&gt;
&lt;li&gt;Kuknúť, kde má byť ďalšia kontrola a omaľovánky zas schovať.&lt;/li&gt;
&lt;/ol&gt;
&lt;p&gt;Za Výtokom sme ostali už len s Titusom. Debatovali sme, popíjali vodu, pindali na teplo. Bolo to strašne behateľné a občas som si musel nasilu pokráčať, nech si aj stehná pamätajú, že existujú. Obiehali sme prvovlnkárov a s každým prehodili aspoň pár slov. V Hradišti pod Vrátnom bola prvá občerstvovačka. Stánky z trhoviska obložené všakovakými dobrotami. Vypil som polliter vody, Janka mi doliala fľašky, kvôli teplu som dal aj za pohár jonťáku. S prvým burritom v ruke sme odkráčali. Slavo ešte zakričal, že to nemáme prepáliť, lebo že to je ešte behateľnejšie ako sem. To nebola pravda, ale odporúčanie to bolo dobré. Spomenul som si, ako som sa ráno rozhodoval, či do náplne dať čili alebo nie. Nabudúce nedám, štípalo to ako čert. Ale inak šmakovalo dobre.&lt;/p&gt;
&lt;p&gt;Na žltej značke začalo tiahle stúpanie a mne sa chcelo bežať, tak som bežal. Trochu som odskočil Titusovi a neskôr sme sa zas stretli v okolí štvrtej kontroly. Bol som už dávno v úseku, ktorý mal nasledovať až po nej, a cestou som si žiadnu nevšimol. Otočil som to, dal si kopček ešte raz, že sa spýtam Titusa a spolu budeme múdrejší. Nenašiel ani on, tak sme pokračovali. O minútku sme dobehli prvovlnkára, ktorý tiež nenašiel. A vtom kontrola. Lenže piata. Poprvýkrát som volal Slavovi. Tvrdil, že tá nám musela udrieť do očí, ak tam bola. Takže tam asi nebola. Nálepky piatej kontroly boli natoľko rozmočené, že ich nebolo možné nalepiť, tak som ju do omaľovánky iba vložil a pri každom ďalšom kontrolovaní sa som nalepoval opatrne, aby nevypadla.&lt;/p&gt;
&lt;p&gt;Titus sa znovu vytratil a osamote som si užíval príjemný jemný zbeh po červenej, korenený občasným preliezaním popadancov. Ústil na širokú asfaltku s kopou černíc popri nej. Nechcel som zahodiť jedinečnú šancu a zas som za pár hrstí nazbieral. Že ich bude po trase ešte milión, som netušil. Trasa prešla cez frekventovanú cestu a za ňou som si všimol strom so zipsovacím sáčkom a papierom v ňom. Tajná kontrola? Nie, cestovný poriadok spred pol storočia. Červená zatočila vľavo a ukázali sa na nej aj fáborky. Na križovatke pokračovalo značenie po červenej, z výkladu som si ale pamätal, že v tom mieste máme použiť skratku a vyhneme sa tak zarastenému úseku s krycím názvom &lt;em&gt;Sandokanova pomsta&lt;/em&gt;. Gépéiksko obsahovalo skratku, tak som sa vybral skratkou a druhýkrát volal Slavovi. Že hej, že skratkou. Zelená prechádzala príjemne po lúkach, zaliatych poobedným slnkom. Zrel som, že zrejú jablká, podobrýdeňoval sa s dôchodcami z domova dôchodcov. Do kopca sa mi veľmi chcelo bežať, ale prinútil som sa do kroku a dojedol pritom ostatok burrita. Po krátkom asfaltovom kúsku som sa dostal na druhú občerstvovačku a zvítal sa s Maťom, Ľubkou a Radom. Dal som chleba s nátierkou a tri kúsky melóna. Výborný bol. Vypil som za pohár jonťáku a na otázku či je dobrý odpovedal, že sa mi zdá príliš silný. Maťo povedal, že zriedi. Tak ak to číta niekto, kto nebol spokojný so silou jonťáku na druhej občerstvovačke, môžem za to ja. Ešte pohár práškového jonťáku do cesty a uchlipávajúc som odkráčal v smere ďalších kilometrov.&lt;/p&gt;
&lt;p&gt;Za Rozbehmi gpx obsahovalo nepochopiteľnú zachádzku. Absolvoval som a trochu pokrútil hlavou. V cieli som sa dozvedel, že tam voľakedy bola kontrola, tak preto. Po návrate na modrú som blbo našľapol na členok, tak tradične, ako keď si ho človek zvrtne. Ostalo to bez následkov, čomu som sa dosť potešil, a na oslavu čoho som vzápäť zakopol a zletel. Zaprášené ruky som si poutieral do zapoteného trička, ktoré veľmi dobre plnilo funkciu vlhčených utierok. Ten kopec, čo nasledoval, Slavo nazval &lt;em&gt;krpálom&lt;/em&gt; a dokonale to trafil. Tristo metrov do kopca a zas dole. Dole už miernejšie. Príjemným trailíkom až na Bukovú k priehrade. Kúpači mi spôsobili slinu kúpať sa tiež, ale nechcelo sa mi babrať s vyzúvaním ani pokračovať v mokrých keckách. Ako náhradu prípadného zdržania som si vystál rad na kofolu v miestnom bufete, kráčajúc ju popíjal a užíval som si čoraz viac červené slnko v okolí.&lt;/p&gt;
&lt;p&gt;Na Záruby to bola spočiatku široká a veľmi mierna lesná cesta, ktorá lákala na beh a ja som sa nechal. Na rozdeľovníku denného a nočného variantu som si vybral denný, lebo bol predsa ešte deň, a dobehol doprava na Ostrý kameň. Kukol som hrad a prvýkrát v živote si prešiel, teraz už krokom, hrebeň Zárub. Je naozaj taký pekný, ako vravia. Uhýbali sa mi horské kozy, Slnko začalo pomaličky zapadať. Pri kríži som vyžmýkal tričko a vymenil fľašky. Chcel som tu aj jesť, ale kofča ešte spôsobovala príjemný pocit v ústach, tak som to odložil. Pred Čertovým žľabom sme sa minuli s bežcom, rúbajúcim na Záruby. Aj batoh mal, aj paličky mal, ale asi to nebol náš. Prišlo mi milé, že smerovník v Čertovom žľabe má výšku 555 mn.m. Keď sa zelená upokojila, načal som druhé burrito a zajedajúc ho černicami som si užíval večer. Lane a srnky boli všade. Rozbehol som sa a veľmi falošne som si pospevoval Severní vítr, hoc nefúkalo. A zrazu som bol na Jahodníku. Šípka na kontrolu ukazovala jasne hore do kopca. Vystúpal som, pristavil sa pri chatke, kde bol čulý ruch a nakukol cez plot. Čo, chceš naliať? Odpovedal som, že to nie, a že hľadám kontrolu. Ešte som začul, že oni ma skontrolujú, ak chcem, ale nechcelo sa mi vysvetľovať, čo vlastne hľadám a vrátil som sa dole k šípke. Stretol som Titusovu milú a dozvedel sa, že som hore zle odbočil. Tentokrát som už trafil. Značenie vraj bolo urobené na noc. Načapoval som si vodu, dal zas za pohár jonťáku. Deklarovaná polievka nebola k dispozícii a párky som odmietol. Z dropbagu som vytiahol dve burritá a jedno rovno nechal vonku. Z tuhej poživne totiž boli iba keksíky a chleba s masťou. So sladkým som začínať nechcel, z toho sa mi ťažko dostáva späť ku slanému. A zvieratá nejem. Potešila ma však káva. Nechal som si za pohárik čapnúť, doriedil vodou, aby schladla, a vracal sa späť na trať. Pristavilo auto, vyskočil Olaf, pobehol predo mňa a fotil. Tak som žuval burrito a usmieval sa. A tieto dve veci je ťažké skĺbiť 🙂.&lt;/p&gt;
&lt;p&gt;Na žltej som pozdravom vyľakal zakecaný párik a striktne nasledoval gépéiksko po lesnej ceste namiesto značky. Po opätovnom napojení ma to previedlo okolo kaplnky, mierne to sklesalo a cez preliezky to pokračovalo na Čiernu skalu. V stúpaní som vytiahol čelovku a za jej svitu sa nechal viesť kľukatinou, vyšľapanou v poraste nepŕhlivého porastu podobného žihľave (ďalej iba NPPŽ). Bolo vidno hviezdy a oči všadeprítomných štvornožcov a štvornožiek svietili z diaľky. Zistil som, že nereagujú na svetlo, ale uhýbajú sa pred dupotom. V stúpaní nie je problém prejsť okolo nich na meter, v klesaní utekajú s veľkým časopriestorovým predstihom. V klesaní čakala tajná kontrola a neďaleko za ňou, na modrej značke, aj tá plánovaná. Bolo úplné ticho a nechcel som ho rušiť. Bavil som sa našľapovaním tak ticho, ako viem, až som sa podruhýkrát zrúbal. Škrabanec na dlani sa znova načal a v kombinácii s potom z toho kvapkal krvopot. Nezasychalo to a vadilo mi to, lebo som tou rukou potreboval občas obsluhovať mobil s navigáciou, tak som využil prašnosť cesty a zatmelil to prachom. Po nedlhom kamenistom klesaní bolo gpx odklonené. Bolo to zrovna na križovatke, tak som neváhal a poslúchol ho. Cesta ma doviedla k zamknutej bráne strašidelného objektu. Vrátil som sa nadivoko späť na modrú a lúkou a asfaltom som sklesal do Plaveckého Mikuláša. V krčme to žilo, ale na Amonovej lúke mala byť studnička, tak som vodu neriešil. Po kúsku zelenej som si spomenul, že v tomto mieste je možnosť i zobrať to alternatívou cez Jeleniu horu ako jeden z najkrajších turisťákov v Malých Karpatoch. Otočil som to späť, že ju reku skúsim. Po tristo metroch, pri smerovníku, som si spomenul, že Slavo vravel, že v noci tade neodporúča ísť, lebo tam aj tak prd uvidíme. Tak som sa zas otočil a vyštartoval, teraz už pevne rozhodnutý, asfaltkou na Mon Repos. Tá bola ohromne behateľná a opäť som neodolal. Hore sa to stočilo doprava a pri ďalšom strašidelnom objekte prešlo na červenú. Tá polorozpadnutá budova spoločne s autom, priparkovaným pri nej, na mňa zapôsobili naozaj čarovne a tak som odtiaľ utiekol. Pred Amonovou lúkou som dostal hlad. Zjedol som polku burrita. Do hentej časti sa mi akosi usypalo čili, uf. Pár stometrov som si zašiel ku studničke. V prístrešku kúsok pred ňou pospával výletník a horel oheň. Skecli sme a sklamal som ho, že mu tam možno v noci občas niekto prebehne. Studnička kvapkala pomerne nevýrazným cícerkom, ale priamo nad vyvieračkou bola strieška s vrátkami. Otvoril som a privítal ma plch, ktorý sa svetla čelovky zľakol a odskákal po kamienkoch do diery. Vo vode plávali dva mloky. Dvierka ako do rozprávky. Zavrel som ich a zaklapol poistku. A vybral sa späť na trasu.&lt;/p&gt;
&lt;p&gt;Modrá cez Báborskú bola dosť prudká a kamenistá, šiel som opatrne. Keď sa položila, začala sa pekne vlniť z boka na bok a bavilo ma to. V hlave a občasne v ústach hralo &lt;em&gt;Ach to by boli vojny malebné&lt;/em&gt;. Pri smerovníku &lt;em&gt;Plavecký hrad&lt;/em&gt; ukazovalo gpx, že mám ísť hore na hrad a zas späť. Cestou tam som stretol ropuchu a ropuchu a ropuchu a cestou dole som ich úspešne nezašľapol. Klesanie modrej som poznal z lezenia, chodievali sme sa tade na Blázna vzlínať. Trčalo tam veľa kameňov, opäť som dal prednosť bezpečnosti pred chuťou na rýchlejší beh. V Plaveckom Podhradí bolo už z diaľky počuť tleskot a onedlho sa zjavila i červená blikačka. Slavovia, Katka a mnohí ďalší sa o mňa úžasne postarali. Cestoviny so zeleninou a kečupom, cesnakový praclík, voda, jonťák. Namixoval som všetko. Kávu mali iba v podobe dózy instantky, ale dve lyžičky do pohárika, zaliatie studenou vodou a zahrkanie vytvorili niečo bez problémov piteľné. Kávu na ultráčoch naozaj môžem. S psychikou hlavne v noci urobí divy a človeku je veselšie. Okrem toho mi s ňou lepšie trávi a núti ma čúrať. Káva je super.&lt;/p&gt;
&lt;p&gt;Ako ďalší kúsok z ponuky malokarpatských velikánov nám Slavo vybral Vápennú. Po žltej. Podobne ako Záruby to začalo jemným stúpaním po širokej ceste, toto sa ale neskôr zúžilo na singláč. Bolo riadne teplo a zastavil som sa na žmýkanie trička, vyžmýkal si ho rovno na topánky a zvnútra som zacítil mokro. Usmial som sa nad celou touto situáciou, možno ju už nikdy nezažijem. Beh som striedal krokom až kým sa to nepoložilo. Tá položená časť až po vrchol bola pre mňa jedným z najkrajších úsekov celej trasy. Úzky hlinitý chodníček, občas trčiace kamene a to celé lemované NPPŽ. Pred vrcholom bol obrázok, že trasa C má ísť späť po červenej a trasy A a B smerom na vrchol po modrej. Na vrchole som sa najprv počudoval, že tam žiadna modrá nie je. Vrátil som sa k emkáemkášípkam a zistil, že vo svetle čelovky je pre mňa zelená a modrá niekedy naozaj nanerozoznanie. Zas som vystúpal na vrchol a zelená v smere príchodu sa nezhodovala s gpx. V presvedčení o nadradenosti gpx nad všetkými terénnymi ukazovátkami som sa mu plne odovzdal a chvíľu nasledoval štefánikovské reflexky. Púšťalo ma to pomerne rýchlo, kameňov nebolo veľa a tak som si trochu dovoľoval. Lenže čelovka neukáže všetko a hoc som pod nohy pozeral poriadne, vyvalil som sa tretíkrát. Zanadával som, posadil sa a minútku predýchaval. Betonáž ruky bola kvalitná a vydržala. O chvíľku som bol v Sološnickej doline. Minulý rok som pri neďalekom prístrešku počas Štefánik trailu nocoval a tlieskal neznámym čelovkám v diaľke. Podľa GPS trackingu som sa snažil dohľadať, ktorá je koho a pozoroval som, ako sa ktorá kýve. Bolo tu vtedy veľa komárov, teraz si nevšímam žiadne. Po kúsku červenej vidieť odbočku modrej značky doprava, v telefóne mi ale svieti, že máme ísť ešte kúsok rovno. Prešiel som tých sto metrov na údajnú odbočku, potvrdil si, že to je presne tak, ako by som čakal, a vrátil sa na tú origoš modrú. Tá bola skvelá. Dĺžkou, sklonom i podkladom mi to pripomínalo Veľký Vreteň od Snežnice, jednoducho zapnúť motor, skloniť pohľad a motor vypnúť až hore. Od Malého Petrklínu som trochu podradil a medzi vrcholmi chvíľku pobehol, nech je nohám pestrejšie. Na Veľkom čakala kontrola, žabikláč, rozhľadňa a záhadná bandaska. Kontrolu som pootravoval už pomerne dobre zmáknutým úkonosledom, vyliezol som pár šteblíkov rozhľadne a vypol čelovku. Bolo ticho a jasná obloha. Pozeral som na okolité kopce, či neuvidím čelovkosvit, no nevidel som. Asi bola tma. Mesiac bol veľký, céčkový a červený.&lt;/p&gt;
&lt;p&gt;Treba ísť ďalej. Zapnúť čelovku, zliezť a dať sa na údajne najprudší zbeh trasy. Ukázal sa byť v pohode, dalo sa to bežať. Na zvážnici bolo treba viac zbystriť, lebo vyjazdené koľaje tu boli divotvorné a nohám ponúkali nespočet možností zakopnutia. O chvíľu sa to zmenilo na asfalt a myslel som, že mohlo byť. Nevedel som si spomenúť, či Čekovský rád platí za najvyššiu rýchlosť najnižší účet, alebo za najnižšiu najvyšší. Spieval som si to raz tak, raz onak a premýšľal nad významom jedného i druhého sledu. Kukám, že treba odbočiť zo značky doľava. Slavo vravel, že navigáciu netreba a dá sa riadiť aj rýdzo terénnym značením. V tomto mieste by som teda fakt nemal bez mobilu šancu. Popri starej asfaltke, lemovanej topoľmi, sa pásli srnky. Občerstvovačka bola na skok, ale prichádzal hlad, tak som vytiahol posledné zásoby a načal ďalšie burrito. Na Vývrate som sa ocitol ešte žuvajúc posledný hryz prvej polky. Známe tváre z Plaveckého Podhradia ma vítali aj tu, spoločne s pohodlnou stoličkou. Nechal som si naliať dva poháriky vody, fľašky, a zahryzol som polku cesnakovej dobroty. Pár kúskov melóna, ďalší pohárik jonťáku a keďže káva nebola, vypil som aspoň dva poháriky kofoly. Pred odchodom mi ešte chalani ponúkli bábovku, ale že ju asi nechcem. Chcel som, bola skvelá. Tak ešte chvíľka posedenia a hurá na posledný väčší kopec.&lt;/p&gt;
&lt;p&gt;Na začiatku stúpania po modrej na Vysokú už ma veľmi pálili stehná od kraťasov. Kým boli šortky suché, nebolo to príliš cítiť, ale akonáhle som ich opäť prepotil, štípalo to čertovsky. Tentokrát bolo riešenie jednoduché. Je noc? Je. Som tu sám? Asi som. Kraťasy som si vyzliekol, pripol na batoh schnúť a v trenkách pokračoval na vrchol. Veľmo sa uľavilo a stúpanie sa hneď stalo príjemným. Celkom mierny sklon dlhú dobu, bežal som až po záverečný výšvih. To bol kamenistý pruďák a okolo neho bujný porast NPPŽ. Na hrebienku z hliny trčali vápencové pazúriky a občas sa drapli do mojich tenisiek. Pred troma týždňami som sa na tej tatranskej Vysokej bál, že niečo spadne na mňa, tentokrát na malokarpatskej, že ja spadnem na niečo. Od kríža na vrchole cestička mierila presne na ten červený mesiac. Šortky stále nechceli úplne uschnúť, tak som ich na zbeh zase obliekol a zvykal si na to, čo ma bude pravdepodobne trápiť v celej druhej polovici. Zbeh na Pánske uhliská bol pomalý a opatrný, na nich sa to napojilo na esenpéčku a vyrovnalo. Hlinitá dvojkoľajka, kde žiaden z pruhov nie je lepší alebo horší, ale človek si aj tak nevie vybrať. Na Hubálovej som si zašiel k prameňu a doplnil jednu prázdnu fľašu. Rovinka na Čermák ubiehala veľmi pohodovo. Občas zo stromu visela červená fáborka z cyklomaratónu. Predstavoval som si, ako asi vyzerá Čermákova lúka, na ktorej má byť podľa itinerára prameň. Ako na nej sedí Hynek Čermák, tvári sa drsne a fajčí. Nakoniec tam bol iba stan, pri pohľade na ktorý sa mi diskotéka v hlave prebudila a &lt;em&gt;Mám malý stan&lt;/em&gt; ma sprevádzalo až pod rozhľadňu na Veľkej homoli. Cestou som sa asi sedemnástykrát skontroloval a zarazil sa, keď sa predo mnou zaleskli dva páry očí, z ktorých každý mal vzájomný rozostup väčší než čokoľvek, čo som túto noc videl. Keď som sa viac priblížil, ukázali sa aj parohy a dva krásne daniele pokojne odkráčali. Pri smerovníku som sa otočil a čo som si vystúpal, zas som si aj sklesal. Nerozumel som, prečo nebola kontrola až na vrchu toho stúpania, ale vlastne čo ma do toho. Nasledujúca modrá značka popod Malú homoľu ma trápila, v zbehoch som už začínal cítiť nohy a tento bol dosť dlhý a nepríjemne koľajnatý. Pod Peprovcom som zas potreboval asi päť značiek, kým som si uvedomil, že tá modrá nie je zelená. Vrátil som sa a pokračoval správne. Slovenské značky sa mi zdajú estetické, ale za svitu čelovky (a často i za dňa) vidím v tej podobnosti modrej a zelenej výrazný nedostatok. Na Harmónii partie mlaďasov naťahovali piatkový večer. Červená šla stále po rovinke a hladko. Až tak, že som si opäť nevšimol koreň a natiahol sa. Tisícikrát načatú dlaň som už ani nevnímal a štvalo ma len to, že mám na dlaniach kopu prachu, zmiešanú s potom. Občerstvovačka mala byť neďaleko, tak som poslednú trošku vody z fľašky použil na oplach. Na Medvedej skale pri stolíku stáli Slavo s Peťom a predstavovali mi svoju ponuku. Potreboval som niečo poriadne, tak som si, reku len či náhodou, vypýtal cesnakový praclík. Slavo sa potešil, ako keby tie praclíky nikto nechcel, a doniesol mi plnú debničku na výber. Jeden som spakoval do batoha, druhý, sediac na trojnožke, poslal dole gágorom. Dočapovať vodu a skúsiť, či náhodou nemajú kávu. Majú! Síce zas iba prášok, ale to vôbec nevadí, studená technika už bola vyskúšaná. Popíjajúc ju som sa vydal po širokej ceste na odbočku do lesa.&lt;/p&gt;
&lt;p&gt;Stúpanie na Kuklu bolo pekné, skalnaté a obkolesené rôznymi bizarnými skalkami. Kúsok pod vrcholom som mal potrebu spať, tak som si povedal, že to bude lepšie odbiť ešte predtým, ako svitne. Keď som zbadal trávnatejší kúsok, na mobile som nastavil desať minút, batoh dal ako vankúš, obliekol šušťačku a zaľahol som. Zaspať som ale nedokázal, príliš ma boleli kríže. Vstal som teda ešte pred budíkom a začal prudký, ale krátky zbeh. Na žltej začalo svitať a to mi prišlo tešivé. Páčilo sa mi, ako sa všetko červená. O chvíľku Slnko zakryli mraky a bolo po červenaní. Červený Kameň musel na tešenie sa stačiť a stačil. Veľmi pekná stavba. Na lúke pri ňom som si namočil nohy rosou a obzrel šípky z cyklomaratónu, ktoré vysvetľovali tajomné červené fáborky pred Čermákom. Kúsok som si zašiel po zvážnici, ale rýchlo som sa vrátil na tú správnu zelenú a sklesal pomaličky do Častej. Z nej do Dolian to bola úplná rovinka, bežalo sa mi dobre a Slnko navyše prekonalo bariéru z mrakov a vykúkalo nad nimi. Odtrhol som si strapec červeného hrozna a bežiac ho postupne celý zmárnil. V Doľanoch na občerstvovačke čakala usmiata Jitka a dvaja chalani z céčka, ktorí boli práve na odchode. Dal som si praclík a chlieb. Jitka mala dokonca navarený šošovicový prívarok pre Andreja a ponúkla mi. Ochutnal som, bol skvelý, s nádychom orientu; Nedal som si však viac, lebo som cítil, že na takéto jedlo je už neskoro a ešte priskoro. Nakoniec som dostal ešte kávu do normálnej šálky, táto občerstvovačka bola jednoducho raj. A to bola vraj ešte iba provizórna verzia.&lt;/p&gt;
&lt;p&gt;Trasa ma kúsok vrátila a pokračovala stúpaním po zelenej popri peknom kostolíku pod Klokočinu. Z tohoto kúsku si pamätám hlavne nesmierne štípanie stehien a zadku. Už bolo vidno a v trenkách som tam strašiť nechcel. Skúšal som rôzne výškové nastavenie kraťasov, ich ovinutia, zastrčenia do treniek, obviazanie obväzom, nefungovalo vôbec nič, tak som iba zaťal zuby a zvykol si na to. Bolo ťažké presunúť myšlienky inam, tak som si začal spievať útržky &lt;em&gt;Have woman, no climb&lt;/em&gt; ako jemne upravenú ohníkovú odrhovačku, ktorá nám dakedy s Dejvidom a Lukym pasovala k podskalnému nočnému posedávaniu viac než originál. Všimol som si, že prebieham okolo kopca Bolehlav a usmial sa nad takým názvom. Modrá sklesala až kamsi na Ukrajinu a vzápätí vystúpala cez roj ovadov na Lošonec. Zdalo sa mi až neuveriteľné, že to má 263 metrov nad morom a ja som sem išiel do kopca. Na Jahodník sa scenár opakoval, zas kúsok dole a kúsok hore. Zdalo sa mi byť už strašne dávno, keď som tu bol prvýkrát. Asfalt na jaskyňu Driny som sa donútil bežať a rovnako tak aj ďalší kus žltej značky. Na Vlčiarni ma prepadol vlčí hlad a spomenul som si na praclík v batohu. Hneď ako som ho vytiahol a začal kráčať, pustili sa do mňa ovady. Hlad bol ale silnejší a štípal som sa už asi celý, tak som sa veľmi nebránil a cápal ich iba na dobre dostupných miestach. Nečudujem sa, že na mňa šli, smrdel som si už poriadne aj sám. Slnko pripekalo a chytal som prvú jemnú krízu. Prestalo sa mi chcieť a chvíľu som len kráčal a spomínal na smolenické preteky v MTB i na cesťáku, Miňa Holomka a jeho smolenickú trnafčinu. Keď začal zaberať praclík, hneď bolo lepšie a zas som sa rozbehol. Mierne dole kopcom po asfalte to šlo jedna radosť. Obdivoval som zámok a na hlavnej ceste sa napojil na modrú značku. Slavo vravel, že to je nekonečná rovinka. Stále som kukal po občerstvovačke, ale nič som nenašiel. Za Trstínom som teda volal Slavovi a ten ma otočil späť ku stanici. Tentokrát tam už bola šípka, neskôr som sa dozvedel, že ju tam nalepili až keď som bol za ňou. Zabehol som do dvora, mali krekry a uhorky. Voda? Vraj prinesú. O chvíľku mi priniesli fľašu minerálky a kofoly, ale furt som bol nespokojný a pýtal si čistú. Po chvíľke som ju dostal, zobral som z dropbagu posledné dve burritá, jedno nechal rovno vonku, vypil tri poháriky kofoly, jeden minerálky a pobral sa preč. Začal som tušiť, že plány s jedlom asi celkom nevyjdú, ale o desať kiláčov má byť samoobčerstvovačka v Naháči a tam snáď dačo zobnem. Burritá som plánoval jesť iba medzi občerstvovačkami.&lt;/p&gt;
&lt;p&gt;V Trstíne som si opäť kukol nonstop pekáreň, odkiaľ vraj sú i tie slávne praclíky. Kúsok za odbočkou z auta vyskočil Olaf a pýtal sa, či som v pohode. Cítil som sa v pohode v rámci možností stopäťdesiateho kilometra. Do Naháča som to chcel stihnúť za hodinu, čo sa takmer podarilo. Tá cesta, &lt;em&gt;ktorou nechodí nič iba 100MKMK&lt;/em&gt;, bola skutočnou botanickou záhradou. Behateľná, no pestrosť rastlinných druhov po jej bokoch ma neprestávala prekvapovať. Zobal som černice, boli mňam. Zjedené burrito riadne šľapalo a začínal som sa cítiť úplne čerstvo. Na štípanie v širokom okolí rozkroku som si už dávno zvykol a bral ho ako súčasť celej tejto srandy. V Naháči som prebehol ulice podľa gpx, vrátil sa späť po modrej a keď som žiadnu občerstvovačku nenachádzal, zas som zavolal Slavovi. &lt;em&gt;No, vrátiš sa ku škole, oproti je lavička. Tam ti chalani nechali igelitku s jedlom&lt;/em&gt;. Po chvíľke som skutočne našiel. V igelitke bol praclík a keksy, pri igelitke kofola. Nutne som potreboval vodu a hneď, keď som Slavovi oznámil, že tam chýba, zahlásil, že nech čakám, že je hneď tam. Napil som sa teda kofoly, cesnakový praclík som už nechcel ani vidieť. Ľahol som si do trávy ku lavičke, budík nenastavoval a podriemaval, kým príde Slavo. O chvíľku skutočne prišli i s Jitkou a doniesli mi minerálku a tácku s natretými chlebami a melónom. Zjedol som dva chleby a všetok melón, dolial fľaše minerálkou a zalial to ešte trochou kofoly. Na Výtok je to vraj pohodové a mierne.&lt;/p&gt;
&lt;p&gt;Nohy mi počas dlhšej pauzy zatuhli, tak som sa prvých pár sto metrov len rozhýbaval a opäť si zvykal na páliace stehná. Začal som cítiť obrovský smäd, tak som pollitrovku minerálky chvíľu prehrkával a vybublinkovával a potom ju naraz vyžblnkol. Katarínka bola veľmi pekné miesto, páčilo sa mi, že nás tadeto trasa vedie. Cesta bola široká a kamenistá a v hlave mi zas začala blikať kontrolka nedostatku paliva. Zjedol som teda posledné burrito. Zaplo takmer okamžite a zbeh na Dobrú Vodu som si celkom užil. Slnko už riadne pripekalo, aj v lese to bolo cítiť. Na lúkach za Dobrou Vodou, v stúpaní na Výtok, ma ale dočasná energia z jedla opäť opustila a dával som len pomaly nohu pred nohu. Cítil som celotelovú únavu a hľadal kúsok tieňa, kde by som si mohol schrupnúť. Našiel som ho asi kiláč pred občerstvovačkou. Nastavil som budíka na 40 minút, ľahol si a zaspal. Zobudil som sa na smäd, šupol druhú fľašu a pokračoval v polehovaní. Bolo teplo. Keď som na pokyn budíka vstal, čosi málo som vyvracal a zas pekne stuhnutý som sa začal rozhýbavať do posledného kopca pred oázou. Dajako som sa aj a bol som schopný pobehnúť. Na občerstvovačke mi Peťo načapoval deci piva, Olaf spravil kávu a ja som vyjedal čajové pečivo a snažil sa doplniť čo najviac energie. Peťo mi prichystal hadicu s vodou, tak som si sprchol hlavu a dosť zničený sa hojdal na hojdačke. Zobal ďalšie a ďalšie linecké zlepovance a zapíjal ich tou kávou. Titusove baby ma prehovárali ísť, nech moc nezatuhnem, ale stále som sa nevedel zmátožiť. Chcel som počkať, kým mi zapne jedlo a začnem sa cítiť lepšie. Nakoniec som sa nechal ukecať a pomaly som z občerstvovačky odkráčal. V lese som zaťal zuby a začal nasilu bežať, nech sa trochu naštartujem.&lt;/p&gt;
&lt;p&gt;Po kiláči som vyvrátil asi všetko, čo som na výtoku zjedol. Zahrabávajúc to do listov, nech ostatným nekazím estetiku lesa, som sedel a rozmýšľal, čo so životom. Zavolal mi Slavo, že mi urobia občerstvovačku ešte na zbehu do Brezovej pod Bradlom, že nech zavolám, keď začnem klesať. Trochu ma to nakoplo a pol minúty som pobehol, kým ma zas nezačalo napínať. Vypil som pol fľaše vody a zjedol ovocnú tyčku. Bolo mi hrozne, kládol som nohu pred nohu a kráčal. Zase ma chytila túžba spať, ale nezaspal som. Skúsil som pobehnúť, ale nešlo mi to. Prerátal som si, koľko by mi takýmto tempom trvalo záverečné koliesko a na ďalších desať hodín som nemal chuť. Rozhodol som sa, že sa vrátim a dokončím aspoň kratšiu trasu. Zavolal som to Slavovi a kráčal som pomaličky dole kopcom. Peťo mi prišiel oproti na aute, že ma vezme dole, ale bol som rozhodnutý sa do Chtelnice dostať po vlastných. Kilometre boli nekonečné a Slnko nekonečne pražilo. V diaľke začínalo hrmieť a tešil som sa na dážď. Neprichádzal, no prišiel tieň a tak som si sadol a dlhšie sedel. Zrazu sa vynoril Folo z céčka a pomaličkým bežkárskym behom prichádzal ku mne. Toto som pochopil ako najrozumnejšiu šancu prísť do Chtelnice a skúsil som ísť s ním. Zatínal som zuby a debatoval o hodinkách a teple a búrke a kontrolách a černiciach a srnkách. O tom, koľko ešte zostáva do cieľa. Dva kilometre už dajako dáme. Mal som riadnu chuť si sadnúť, ale vedel som, že bez neho by som sa tam zasedel a už sa nepohol. Kontrola číslo tridsať päť, posledná. Dolekopec na hlavnú cestu, posledný. Posledný kilometer. Cieľ. Maťa a Dalibor vyškerení vítali a podpichovali, hneď bola nálada lepšia. Vypiť kopu vody, vyzuť si topánky, dať sprchu a ísť s Daliborom na jedlo a pivo. Okamžitý prílev energie, vrátili sme sa do telocvične a šli to zopakovať. Nohy prestávali bolieť a telo sa začínalo cítiť dobre. Pri druhom pive sa na chvíľu zastavil Juro, ktorému o pätnásť minút išiel autobus preč; Julka šla odbehnúť so Soňou záver od Smoleníc. Oliver práve dobiehal strednú trasu, šli sme mu potriasť rukou. Povaľovali sme sa v telocvični a ja som zobal čo som videl až kým som sa nezačal cítiť celkom okej. Večer sme u Maťa v karavane popíjali pivo a čakali na Titusa. Keď dobehol, šli sme ho privítať. Dal to nádherne, s prehľadom a úsmevom po celý čas. Skutočný borec.&lt;/p&gt;
&lt;p&gt;Šiel som si na chvíľu ľahnúť a zobudil som sa až o pol siedmej ráno. Úplne čerstvý a s nohami bez väčšej únavy. Na vedľajšej žinenke už ležal Braňo, v hlavnej hale Jano a o chvíľku dobehli aj Lenka so Silvom. Postupne ďalej Mário, ktorý sa s úpalom tackal posledné kilometre a aj tak to dokončil, či Soňa, ktorá si to už dva roky skrátila a tentokrát to dala celé. Mám to veru úžasných známych.&lt;/p&gt;
&lt;p&gt;Mrzí ma, že som to nedal, ale zážitky si odtiaľ nesiem obrovské. Dvestovka nie je stovka a hoc je rovinatá, treba spomaliť ešte viac. Zbytočne prepálený začiatok sa mi v závere vypomstil a baterky sa vybili. Ale po celý čas ma to bavilo a užíval som si to. Som vďačný členku, že to bez problémov vydržal a neprotestoval, nečakal som to a na štart som išiel s tým, že ma práve členok odstaví ešte na začiatku. Ďakujem všetkým, čo sa o túto akciu zaslúžili a urobili ju takou čarovnou. Ďakujem kamarátom a našim za kilá podporných správ. A gratulujem všetkým, čo to zvládli, nech už išlo o akýkoľvek variant. Tuším, že o rok o štarte nebudem dlho premýšľať 🙂.&lt;/p&gt;
</content>
    </item>
    
    <item>
      <title>Z polianky na Štrbské</title>
      <link>https://matoravec.github.io/posts/z_polianky_na_strbske/</link>
      <pubDate>Fri, 31 Jul 2020 18:14:28 +0100</pubDate>
      
      <guid>https://matoravec.github.io/posts/z_polianky_na_strbske/</guid>
      <description>August sa blížil a s ním aj veľká pravdepodobnosť, že väčšina rozumných tatranských cupitačiek bude už bez snehu. Zároveň tu bola šnúra pekného počasia, kopa voľného času, všetci kamaráti veselo tatrovali… Martinovka naľahko mi ležala v hlave od minulého roka, kedy sme si ju s Rizkom, Mirkou a Majom skúsili ako celodňovku so špagátom. Vysoká vyzerá nádherne odkiaľkoľvek a ešte som tam nebol bol. Medzi nimi je Končistá a tá je vraj zadarmo.</description>
      <content>&lt;blockquote&gt;
&lt;p&gt;August sa blížil a s ním aj veľká pravdepodobnosť, že väčšina rozumných tatranských cupitačiek bude už bez snehu. Zároveň tu bola šnúra pekného počasia, kopa voľného času, všetci kamaráti veselo tatrovali… Martinovka naľahko mi ležala v hlave od minulého roka, kedy sme si ju s Rizkom, Mirkou a Majom skúsili ako celodňovku so špagátom. Vysoká vyzerá nádherne odkiaľkoľvek a ešte som tam nebol bol. Medzi nimi je Končistá a tá je vraj zadarmo. Základný náčrt trasy bol teda na svete a zostávalo sa iba zobrať a ísť. Timo navrhol spoločné pobehanie, tak som mu to predstavil. Záujem mal, ale čas nie. Andrej mal mať v sobotu Šelmu a toto vraj nie je dobrá zahrievačka pár dní pred Slavkáčom a ani výklus po ňom. Tým som sa úspešne zbavil všetkých tradičných parťákov a zodpovedný len sám za seba som si kúpil lístok na vlak s tieseň vzbudzujúcim časom odchodu 2:50.&lt;/p&gt;
&lt;/blockquote&gt;
&lt;p&gt;Zaspávať o trištvrte na deväť bolo ťažké, vstávať o druhej podobne, ale makohovník a káva, konzumované počas cesty na stanicu urobili pekné ráno. Káva prebudila nielen kofeínom, ale i bujarým žblnkotaním popri mojom kroku, ktoré do veľkej miery vyťažilo centrum motoriky v inak ešte pozhasínanom mozgu. Šťastným nedopatrením som si kúpil lístok do kupé s jednou stranou plne obsadenou a druhou stranou plne prázdnou. Nikto z osadenstva nejavil záujem vyložiť si údy na sedadlo pred ním, tak som sa tam drzo natiahol, nastavil budík na okološtvrtú a zobudil som sa až pred Štrbou, keď mi vlakočašník núkal kávu. Z Popradu ešte kúsok električkou do Polianky a šlo sa na to. Lepšia cesta to už byť hádam ani nemohla.&lt;/p&gt;
&lt;p&gt;Vyštartoval som v zohrievacom móde a stopol ho o chvíľu, keď som sa zbadal s vyplazeným jazykom a potom, kvapkajúcim z okolia nadočnicových oblúkov. Tu i tam sa mihli skorší turisti, tu i tam sa kývol kameň. Uvedomoval som si, že členok dnes nie je vo forme a že by som sa možno mohol aj otočiť a vykašľať sa na to, ale presvedčil som sa, že to nebude vôbec behateľné a drvivú väčšinu budem kráčať. A pri kroku ma to predsa nebolí. Na Sliezskom som sa ocitol pomerne rýchlo, až ma to prekvapilo. Turisti z hotela balili cingrlátka na parkovisku, Granáty vyzerali tak veľkolepo ako vždy a na chvíľku som si zaspomínal na pár týždňov, počas ktorých som tu jedno leto brigádoval. Z cesty na Poľský hrebeň som si pamätal každý šuter. Večný dážď večne kvapkal a expresky v jeho previsoch boli stále tie isté. Kvetnica, kamzíky, rajbákový splaz, Guľatý kopec a dva pramene z neho vytekajúce, všetko stále rovnaké. Len z Dlhého plesa tuším trochu ubudlo. Ale možno sa mi to len zdalo.&lt;/p&gt;
&lt;p&gt;Pri drevenom roztentovníku na grzebieńi sme minulý rok vybalili hostinu a pripravovali sa na neznámo. Teraz som len kráčajúc prvé metre Martinovky zhltol polku tyčky, zapil to a pustil sa do mierneho poklusu. Dosť fúkalo a vynadal som si, že som rukavice nechal doma. Cez Velický pohoda, začali prvé ostré hrebienkové úseky a prvé miesta, kde bolo treba použiť i ruky. Pamätal som si, že z Litvorového štítu je zlaňák, ale že sa to dá aj zliezť špárou. Pred rokom som mal nalezené o kus viac než teraz (pred rokom to bolo málo, teraz vôbec nič), tak som z toho mal trochu rešpekt. Nakoniec sa to ukázalo byť ľahšie, ako som si pamätal. Je predsalen rozdiel mať na chrbte bežecký batôžok a tridsaťlitrový bágel s troma litrami vody, lanom a poživňou pre pol regimentu. Terén sa vzápäť znovu stal behateľný, tak som to kúsok využil a pobehol zo dvesto metrov, na ktorých konci začal byť stúpavý a hýbal aj rukami. Príjemné popoliezanie v pomerne kvalitnej skale. Pohľad vzad už začal byť zaujímavý, Velický a Litvorák pôsobia ostro a Východná Vysoká zas mohutne. Za Lavínovým štítom som pozbieral pár obalov z tyčiniek, ktoré sa tam moc nehodili, neúspešne som sa pokúsil dohľadať náš minuloročný zápis vo vrcholovej knižke na Zadnom Gerlachu a sklusal som dole do Tetmajerovho sedla. Dakde cestou bolo i druhé miesto, kde treba porozmýšľať. A zas zľahklo. Samotná hlava na Gerlach išla rýchlo a už som pobiehal ostrým hrebienkom ku krížu. Kuknúť výhľad, dať fotku, dojesť druhú polku tyčky a šup dole.&lt;/p&gt;
&lt;p&gt;Batizovský žľab nie je nič náročné, ale ani nič super príjemné. Pomerne mnoho možností voľby trasy a dostatočná šírka na to, aby sa človek nemusel strachovať, že mu niečo zletí na gebuľu, na druhej strane ale i dosť malých kameňov, ktoré rady ujdú pod nohou. Hore už sa vynorili i prví turisti na konci Velickej klasiky a dole kramloradie. Nevedel som si vynachváliť Vibramku na kingemtéčkach, držalo to naozaj spoľahlivo. Skúšal som, kam až môžem zájsť, až to asi päť metrov pred koncom ustrelilo a ocitol som sa na riti. Stienkou som sa našťastie nepreletel, ale riadne som si vynadal a uzrejmil si, že dnes nie je priestor na nezmyselné chyby. Dole ma čakala kamzíčia rodinka. Kľukato ku plesu, vytiahol som prvú žemľu a krokom a jediac sa presúval po magistrále. Pod začiatkom stúpania na Končistú som ešte chvíľku posedel pri dojedaní posledných súst, poriadne to zalial a nastúpil do pekelného stupáku.&lt;/p&gt;
&lt;p&gt;Končistá je z juhovýchodu nekompromisná. Vyrovnaný sklon takmer až po vrchol. V podstate behateľné, ale hahaha. Vrch som si dal priamo po hrebienku, nech to je aspoň trošku pestrejšie. Minulý rok lietali fámy o tom, že vrcholová nákova zletela. Realita je taká, že kus z nej naozaj zletel (a hodný), ale základ ostal a pri pohľade od západu si to človek ani nevšimne. Dole som cestu nemal veľmi nakukanú, tak som asi nezačal najlepšie a pokračoval kúsok ďalej na sever. Dal som sa vľavo a usúdil, že toto je fakt na prd suť. Opatrne som vytraverzoval do miernejšieho svahu a tam už to šlo. Aj tak sa mi to zdalo ale pomerne nepríjemné, veľa sa toho kývalo a bolo ťažké dobre našľapovať. Z Lúčneho sedla ešte kúsok relatívnej pohody, potom to ale riadne prituhlo a začal som sa cítiť nekomfortne. Zhodil som pár malých splazov a nakoniec som sa rozhodol radšej zliezať platňou, ako riskovať kamenný tobogán. Pri Ľadovom plese som si vydýchol a nabral vodu z prítoku od Železnej brány. Dočasné slniečkovo sa zaplnilo mrakmi, až to vyzeralo, že možno spŕchne. Baliť Zlomiskami dole sa mi to ale nechcelo, na búrku to nevyzeralo, tak som dal druhú tyčku a vybral som sa smerom pod Ošarpance.&lt;/p&gt;
&lt;p&gt;Pospomínal som si na luxusné bivaky a ešte luxusnejšie cesty. Ako sme sa tu učili zakladať v Plškovi a Puškášovi, zachraňovali lano vo vrcholových dvojkách, rajbali v Siedmich životoch a Magickom oku, či sa báli v Streche. Jedna dvojka bola v Plškovi, druhá zlaňovala komínom. Zapískal svišť a o chvíľku som sa už zo sedla kukal drakovi na hlavu. Odtiaľto som to zas nepoznal, ale bolo to pekne intuitívne. Centrálny žľab je hlavne v hornej časti dosť úzky, taký trochu prudší Téryho kuloár. Je to ľahké, ale ďakoval som, že nado mnou nik nie je, bál by som sa kameňov. Pri kramliach pod vrcholom sa zjavila partička s vodcom, tak som chvíľku čakal, nech sa nerýpem a kecal, nech sa nenudím. Výhľad bol trochu zakrytý mrakmi, tak som len cvakol kríž a gúľal sa zas dole. Partička počkala tentokrát na mňa, kým sa dostanem na Lavicu, za čo pekne ďakujem, a ja som si po dlhšej dobe mohol zas pobehnúť po peknej rovinke. Nakukal som si nezvyčajný pohľad na Rysy, preštráchal sa cez retiazky, a ocitol som sa vo Váhe. Cześć!&lt;/p&gt;
&lt;p&gt;Samota mi začala na retiazkach pod Chatou intenzívne chýbať, tak som pri Žabích plesách zahol najprv pod Volovku, potom kúsok dole k Vyšnému žabiemu a započal posledné stúpanie na Volovcovo sedlo. Začalo pršať, tak som hrebeň vynechal a pustil som sa rovno dole k Hincoplesám. Modrá na Popradské a červená na Štrbské ubehli rýchlo, pred Dominikou som stopol tracker a šiel na pivo.&lt;/p&gt;
&lt;p&gt;Nič terénne náročnejšie a pomalšie som doposiaľ nebežal. 9:20 bol čas dvadsať minút nad pôvodný odhad, ale o čas tu rozhodne nešlo. 33 kiláčov na dĺžku, 3300 výškových. Počasie takmer ideálne, zážitok nekonečný. Tatry sú super.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/01.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Prvý cieľ z Velickej doliny.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/02.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Guľatý kopec a Dlhé pleso.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/03.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Velický štít a Poľský hrebeň - ohliadnutie sa za začiatkom Martinovky.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/04.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;To isté, ale o chvíľku neskôr.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/05.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Záverečný výšvih na Gerlach.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/06.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Hore.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/07.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Zostup Batizovskou próbou.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/08.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Kamzoši.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/09.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Batizovské pleso zo stúpania na Končistú.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/10.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Vrcholová nákova, naozaj jemne okresaná.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/11.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Najbližší cieľ.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/12.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;A znova od Ľadového plesa.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/13.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Zostup z Lúčneho sedla do zlomísk ako suverénne najnepríjemnejšia pasáž celého výletu.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/14.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Ošarpance, Dračí štít, Vysoká.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/15.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Dračí hrebeň od Dračieho sedla.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/16.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Centrálny žľab Vysokej.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/17.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Jeden z vrcholov.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/18.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Rysy.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/19.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Kôprovský štít a Veľké Hincovo pleso spod Mengusovského volovca.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/20.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Volovec sám. Z tejto strany nevyzerá tak veľkolepo.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/z_polianky_na_strbske/21.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Bašty.&lt;/figcaption&gt;
    
  &lt;/figure&gt;


</content>
    </item>
    
    <item>
      <title>Sprievodca minčolskými trailami</title>
      <link>https://matoravec.github.io/posts/sprievodca_mincolskymi_trailami/</link>
      <pubDate>Thu, 02 Jul 2020 18:14:28 +0100</pubDate>
      
      <guid>https://matoravec.github.io/posts/sprievodca_mincolskymi_trailami/</guid>
      <description>Privrátená strana minčolského masívu sa za posledné roky stala miestom so skutočne unikátnou koncentráciou schopných chodníkov. Strach z konca v rúbanisku možno nie každému dovolí skúšať novoty, čo je často škoda. Skúsim preto zrekapitulovať, kade možno utekať.
 Trocha miestopisu Minčol (1364 mn.m.) je jedným z dominantných vrcholov lúčanskej Malej Fatry. Názov je z tých tradičnejších a spomedzi svojich menovcov nie je ani najvyšší, pre žilinčanov (a iste i pre iných) má však pomerne dôležitý význam ako cieľ poldňovej túry s výhľadmi či rýchleho bežeckého cieľa s prísľubom dostatku výškových metrov.</description>
      <content>&lt;blockquote&gt;
&lt;p&gt;Privrátená strana minčolského masívu sa za posledné roky stala miestom so skutočne unikátnou koncentráciou schopných chodníkov. Strach z konca v rúbanisku možno nie každému dovolí skúšať novoty, čo je často škoda. Skúsim preto zrekapitulovať, kade možno utekať.&lt;/p&gt;
&lt;/blockquote&gt;
&lt;h1 id=&#34;trocha-miestopisu&#34;&gt;Trocha miestopisu&lt;/h1&gt;
&lt;p&gt;Minčol (1364 mn.m.) je jedným z dominantných vrcholov lúčanskej Malej Fatry. Názov je z tých tradičnejších a spomedzi svojich menovcov nie je ani najvyšší, pre žilinčanov (a iste i pre iných) má však pomerne dôležitý význam ako cieľ poldňovej túry s výhľadmi či rýchleho bežeckého cieľa s prísľubom dostatku výškových metrov. Na vrchol sa možno dostať po všetkých farbičkách s výnimkou zelenej: Po širokej modrej z Višňového, po dosť asfaltovej žltej z Turia, alebo po červenej hrebeňovke malej Fatry, ktorá vrchol používa na spestrenie cesty medzi Strečnom a Martinkami. Zo strany Turca vedú kúsok od vrcholu žltá (ATC Turiec - Sedlo Prašivé) a modrá ako predĺženie ulice Karvaša a Bláhovca. Možností je teda už teraz dostatok.&lt;/p&gt;
&lt;p&gt;V prípade, že chceš ísť Minčol skôr obehať než zdolať, zvoľ ako východiskový bod parkovisko na začiatku Višňovskej doliny a ráč si vyskladať z katalógu. Okrem samotného Minčola privrátená strana obsahuje tiež menšie kopce Hoblík, Valientov diel, Dolná a Horná Roveň, Suchárová, Úplaz, či Rázsošná. Z centra žiliny je to sem autom štvrťhodinka a autobusy chodia tiež každú chvíľu. Priamo na parkovisku tečie výborná pitná voda.&lt;/p&gt;
&lt;h2 id=&#34;hoblík&#34;&gt;Hoblík&lt;/h2&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/hoblik_topo.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Tri možnosti prístupu na Hoblík pri pohľade z vyhliadky Goleštan: Normálka (červená), cez ferraty (žltá) a popod ne (oranžová)&lt;/figcaption&gt;
    
  &lt;/figure&gt;


&lt;h3 id=&#34;-normálka-z-parkoviska&#34;&gt;&amp;gt; Normálka z parkoviska&lt;/h3&gt;
&lt;p&gt;Je to prudké a na kilometri dáš slušných 380 výškových. Aj tak je toto ale asi najbehateľnejšia možnosť. Od parkoviska urobíš kľučku po lesnej ceste a pod vedením to zoberieš priamo hore. Začiatok je v jemnej suti, neskôr sa chodník schová do lesa a sleduje pekný skalnatý hrebienok. Čím vyššie, tým menej prudké a za mokra sa je na čom šmýkať. Chodník je stále viditeľný a zablúdiť by si nemal. Tesne pred vrcholom ide okolo pekného ohniska s výhľadom.&lt;/p&gt;
&lt;iframe src=&#34;https://www.freemap.sk/?map=16/49.152914/18.808379&amp;amp;layers=X&amp;amp;tool=track-viewer&amp;amp;track-uid=2sUBUNvSG18JwTS7kpxLCP&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-cez-ferraty--popod-ferraty&#34;&gt;&amp;gt; Cez ferraty / popod ferraty&lt;/h3&gt;
&lt;p&gt;O máličko dlhšia, no exponovanejšia a krajšia cesta začína dolinou. Asi 200 metrov od parkoviska je na ľavej strane hrdzavá tyč s podivným závitom, pri ktorej odbočíš prudko doľava jasným chodníkom. Chodník v serpentínach stúpa do suťoviska vpravo od veľkej skalnej steny. V suťovisku kúsok medzi stenou a lesom priamo hore v krátkych serpentínach a na jeho konci doprava do lesa. Tu sa to trochu zmierni a ty prechádzaš popod skaly s pár lezeckými cestami. A po nedlhom cupitaní sa vľavo zjavia ferraty. Tá vpravo je naozaj jednoduchá a v bežeckom vhodná, tá vľavo má skalný nástup, ktorý je v teniskách trochu zaujímavejší. Buď to zoberieš jednou z nich (končia v tom istom bode) a necháš sa ďalej viesť jasným chodníkom, alebo ich úplne vynecháš a necháš sa viesť tým pôvodným. Spájajú sa na malej lúčke, na ktorej hornom konci sa napájajú na normálku.&lt;/p&gt;
&lt;iframe src=&#34;https://www.freemap.sk/?map=16/49.152654/18.808025&amp;amp;layers=X&amp;amp;tool=track-viewer&amp;amp;track-uid=7vKnjlbwBotMr98qu622II&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-traverz-do-sedla-pod-hoblíkom&#34;&gt;&amp;gt; Traverz do Sedla pod Hoblíkom&lt;/h3&gt;
&lt;p&gt;No, traverz… Stále je to dosť do kopca. Začiatok ako normálka, ale tam kde sa táto napája na hrebienok, ty pokračuješ sutinovou lúkou s trochu horšie viditeľným chodníkom. Tento ťa zavedie do lesa, ktorý pokračuje až na širokú cestu. V tomto mieste je možné ísť po nej doprava a napojiť sa na normálku, alebo doľava v miernom klesaní do Sedla pod Hoblíkom. V lese nad sutinovou lúkou býva hlavne na jar a na jeseň veľa lístia. Nie je to ani také pekné ako cesty cez vrchol, ani také vyrovnane sklonené, ako cesta z opačnej strany Hoblíka. Takže skôr vhodné vtedy, keď človek zatúži po zmene.&lt;/p&gt;
&lt;iframe src=&#34;https://www.freemap.sk/?map=15/49.151636/18.811877&amp;amp;layers=X&amp;amp;tool=track-viewer&amp;amp;track-uid=0cyYtx86KHSCqmQvHfuGhI&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-zo-sedla-pod-hoblíkom&#34;&gt;&amp;gt; Zo Sedla pod Hoblíkom&lt;/h3&gt;
&lt;p&gt;Úplne priamočiara cesta bez možnosti blúdenia. Priamo hore a chytať sa vrstevníc. Občas malá serpentínka, hore trochu skalnatejšie.&lt;/p&gt;
&lt;iframe src=&#34;https://www.freemap.sk/?map=16/49.150240/18.814098&amp;amp;layers=X&amp;amp;tool=track-viewer&amp;amp;track-uid=6ZeTX73DwVU92kRTjbkfG1&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h2 id=&#34;valientov-diel&#34;&gt;Valientov diel&lt;/h2&gt;
&lt;p&gt;Trochu nižší a menej navštevovaný dolinný náprotivok Hoblíka. V dolnej časti (na fotke najväčšia skalná stena) je možnosť slušného stropového i kolmého lezenia (oblasť Višňové). Cieľom výletov sem nebýva ani tak samotný vrchol, ale skôr veľmi pekná vyhliadka Goleštan pár výškových metrov pod ním.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/valientov_diel.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Valientov diel pri pohľade z Hoblíka. Popod skaly a kúsok hrebeňovky.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/golestan.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Pohľad z vyhliadky Goleštan s jej totemovým strážcom.&lt;/figcaption&gt;
    
  &lt;/figure&gt;


&lt;h3 id=&#34;-zo-zvážnice&#34;&gt;&amp;gt; Zo zvážnice&lt;/h3&gt;
&lt;p&gt;Z parkoviska 200 metrov po asfalte a doľava na kamenistú lesnú cestu. Táto vedie na chaty pod Holým dielom. Nepôjdeš ale až tam, ale po 800 metroch odbočíš prudko doľava na výrazný chodník. Týmto rovno za nosom na Goleštan, kuknúť výhľad, vrátiť sa k ohnisku a pokračovať hranou útesu smerom na vrchol. Tri metre zlezieš a zas raz rovno za nosom po príjemnom chodníku až k vrcholovej tyčke.&lt;/p&gt;
&lt;iframe src=&#34;https://www.freemap.sk/?map=16/49.149889/18.797082&amp;amp;layers=X&amp;amp;tool=track-viewer&amp;amp;track-uid=7GmSw3GMYnjFdAMQHYeOOm&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-z-doliny&#34;&gt;&amp;gt; Z doliny&lt;/h3&gt;
&lt;p&gt;Trochu menej behateľný prístup na Goleštan začína prekročením potoka pomocou betónového divnomostíka pár metrov za rampou. Sutinovým chodníkom popod slovenský štátoznak (dva varianty - cez suť alebo pomedzi skalky zľava) až do lezeckej jaskyne. Od jaskyne je chodník naďalej výrazný, čím vyššie, tým je však horší. Treba sa stále držať pod útesmi a občas použiť ruky. Vypľuje ťa to priamo na Goleštane. Ako zostup je to nepríjemné, dohora ale super.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/jaskyna.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Lezecká jaskyňa.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=16/49.152121/18.802167&amp;amp;layers=X&amp;amp;tool=track-viewer&amp;amp;track-uid=1mA4LJEr9ymqmWV4A1Ub1k&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-od-chát-pod-holým-dielom&#34;&gt;&amp;gt; Od chát pod Holým dielom&lt;/h3&gt;
&lt;p&gt;Chaty pod Holým dielom sú dve pekné súkromné chajdy pod zjazdovkou, ktorá už má svoju najväčšiu slávu za sebou. Spája sa tu modrá značka s kamenistou cestou poza Valientov diel (začiatok trailu Zo zvážnice na VD) a je tu studnička (tečie i za sucha). Ak v smere od zjazdovky obídeš chatky zľava, napojíš sa na chodník, ktorý ide chvíľu mierne stúpavo doľava a potom prudko priamo na vrchol. Behom je to päťminútovka.&lt;/p&gt;
&lt;iframe src=&#34;https://www.freemap.sk/?map=17/49.147156/18.795413&amp;amp;layers=X&amp;amp;tool=track-viewer&amp;amp;track-uid=6q8w4wVKDVR8xqeSpgTACS&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h2 id=&#34;nehoblík-a-nevalientov-diel&#34;&gt;Nehoblík a Nevalientov diel&lt;/h2&gt;
&lt;h3 id=&#34;-anakonda&#34;&gt;&amp;gt; Anakonda&lt;/h3&gt;
&lt;p&gt;Snáď najznámejší z miestnych trailov. Klasika pre cyklistov i bežcov, známa i medzi širokou verejnosťou. Vyrovnane mierny sklon, občasné prerušenie padnutým stromom, ktorý sa (a to platí kvôli prebiehajúcej ťažbe nielen pre Anakondu) tu z času na čas objaví. Začiatok je cca. 300 metrov od rampy, odbočka mierne vľavo úzkym výrazným chodníkom do lesa. Jediná možnosť zaváhania sa naskytne pri prechode zvážnice. Anakonda ju prejde takmer kolmo, doľava by si sa dostal do Sedla pod Hoblíkom (je tam serpentínový trailík i oná zvážnica). V strednej časti sa na chvíľu napojí na záver inej zvážnice, tam je však orientácia bezproblémová. Záver mladou smrečinou ústi na širokú štrkovú cestu, pokračovať možno buď hore na modrú, alebo - praktickejšie - cez Konskú riť. Možnosť napiť sa sa na Anakonde naskytne asi dvakrát, vždy ide o potôčik.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/anakonda.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Zbeh hornou časťou Anakondy.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=14/49.144240/18.807693&amp;amp;layers=X&amp;amp;tool=track-viewer&amp;amp;track-uid=6r1PWBSVLXJ03b0HXXqP8i&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-konská-riť&#34;&gt;&amp;gt; Konská riť&lt;/h3&gt;
&lt;p&gt;Od horného konca Anakondy pokračuj po štrkovej ceste stúpavým smerom. Po pár stometroch budeš mať po pravej ruke kamenistý potok, popri ktorom vedie výrazný chodník. Priamo popri potoku, vyššie spevnenými serpentínkami až k výdatnej studničke a doprava. Tu sa cesta rozdvojuje. Obe vetvy vedú správnym smerom, tá ľavá popri chatke, tá pravá (asi trochu krajšia) nie popri nej. Potom ako sa vetvy spoja chodník ešte chvíľku mierne stúpa. Až po jeho napojenie na modrú značku.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/konskarit.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Chatka v Konskej riti.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=16/49.129429/18.817209&amp;amp;layers=X&amp;amp;tool=track-viewer&amp;amp;track-uid=4CSbMMyEQXEuAGK77fluF7&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-vretenica&#34;&gt;&amp;gt; Vretenica&lt;/h3&gt;
&lt;p&gt;Ďalší veľmi mierny trail. Spája Sedlo pod Hoblíkom a starú asfaltku zo Stráňav na Polom. Neďaleko Sedla donedávna prebiehala ťažba a spadnutý strom tu nebol nečastý. V súčasnosti to však vyzerá na ťažiarsku pauzu. Trafiť začiatok spod Hoblíka môže byť kvôli tráve trošku bádavé, ale žiaden veľký oriešok to nie je. Od asfaltky je to jasné prejasné. Na inak takmer rovinke je jeden zvážnicový prudký výbeh/zošup. Ale ozaj krátky. Možností nabrať vodu je na Vretenici niekoľko. V pokročilejšom lete behateľnosť kvôli úrode malín prudko klesá 🙂.&lt;/p&gt;
&lt;iframe src=&#34;https://www.freemap.sk/?map=15/49.144715/18.822995&amp;amp;layers=X&amp;amp;tool=track-viewer&amp;amp;track-uid=5PSxn1sjHfoccgw1USn6nv&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-taipan&#34;&gt;&amp;gt; Taipan&lt;/h3&gt;
&lt;p&gt;Dlhočizný had v slušnej nadmorskej výške. Večne v tieni, v lete ponúka príjemný chládok a v zime skutočne intenzívny zážitok. Sneh sa tu zvykne držať veľmi dlho a spravidla to nebýva prešľapané. Sklon je veľmi mierny. Od Sedla Javorina kúsok po štrkovej ceste a asi po 300 metroch výrazným úzkym chodníkom do lesa. Možnosť zablúdiť je snáď iba kúsok pred koncom, kde existuje nevýrazná spojka na chatku v Konskej riti. Ak ale nezaregistruješ žiadne prudké klesanie ani stúpanie, pravdepodobne si správne. Koniec je v malom rúbanisku pri zvážnici, ktorá pretína modrú značku pod záverečným výšvihom Minčola. Kde-tu je trail značený ružovými bodkami na stromoch. Pretínajú ho dva potôčiky, takže o vodu taktiež nie je núdza.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/taipan_leto.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Taipan v lete.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/taipan_zima.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Taipan v zime.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=14/49.136940/18.832927&amp;amp;layers=X&amp;amp;tool=track-viewer&amp;amp;track-uid=3VBJy6xXxml5ZPmqllRSS1&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-slepúch&#34;&gt;&amp;gt; Slepúch&lt;/h3&gt;
&lt;p&gt;Hoci ide o súčasť jednej z najpraktickejších a najrýchlejších ciest na Minčol, nie je príliš využívaný. Pritom je naozaj pekný, perfektne behateľný a zatiaľ bez známok ťažby - neobľúbenosť tkvie pravdepodobne iba v malom povedomí o ňom. Od ústia Vretenice na asfaltku treba urobiť po onej asfaltke práve jeden cikcak (tj. zažiť jednu zákrutu vpravo a nasledujúcu zákrutu vľavo už zažiť iba necelú) a pustiť sa zvážnicou doprava až k súkromnej chatke. Pokračuj po zvážnici ešte asi 20 metrov po minutí chatky a kukaj vľavo, kde by sa mal na okraji rúbaniska ukázať chodník. Nie je príliš výrazný, ale ani príliš skrytý. A ním sa už len nechať viesť, pričom s orientáciou pomôžu i prepílené popadaniny, s ktorými si bajkeri dali skvelú prácu. Horný koniec je na Taipanovi, na vrchol Minčola je najrýchlejšie použiť spojku z Taipana do sedla Okopy.&lt;/p&gt;
&lt;p&gt;Pri zbehu po Slepúchovi nie je problém kúsok pred dolným koncom zabudnúť odbočiť vľavo, teda pokračovať po na mape vyznačenom slepom chodníku. Ten končí v mladej smrečine. Takže ak sa tam ocitneš, otoč sa, kúsok sa vráť a v riedkom lese traf tú správnu cestu.&lt;/p&gt;
&lt;iframe src=&#34;https://www.freemap.sk/?map=14/49.133823/18.829579&amp;amp;layers=X&amp;amp;tool=track-viewer&amp;amp;track-uid=6X9hIfh1RgLnPMhXvf5qYb&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-spojka-taipan---sedlo-okopy&#34;&gt;&amp;gt; Spojka Taipan - Sedlo Okopy&lt;/h3&gt;
&lt;p&gt;Veľmi praktická vec, na ktorej taktiež nestretneš davy. Začiatok spoznáš podľa ružovej šípky a výrazného chodníčka. Ten neskôr trochu znevýraznie, a pokračuje kľukato pomedzi pralesné stromy a neskôr cez čučoriedie. Až hore ku delu. V smere z vrcholu je najlepšie odbočiť ešte pred delom (asi 50m). Existuje však i variant spoza dela, zarastenejší, no tiež priechodný.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/spojka.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Odpojka z červenej značky 50m pred delom.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=17/49.126217/18.831355&amp;amp;layers=X&amp;amp;tool=track-viewer&amp;amp;track-uid=6roNLiST9uMIhEG0TqhS48&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-červík-plus&#34;&gt;&amp;gt; Červík plus&lt;/h3&gt;
&lt;p&gt;Červík a severovýchodný traverz Dolnej rovne sú dva príjemné trailíky, ktoré poslúžia ako spestrenie modrej či prístup na Anakondu. Oba sú krátke. Začiatok dolnorovenského traverzu je v hornej polke zjazdovky, kde do lesa ide výrazný chodník. V opačnom smere treba pred malým stúpaním k smerovníku Pod Dolnou rovňou odbočiť na trail doprava.&lt;/p&gt;
&lt;iframe src=&#34;https://www.freemap.sk/?map=15/49.139790/18.799560&amp;amp;layers=X&amp;amp;tool=track-viewer&amp;amp;track-uid=01Gz5dMePZEmLALfTIgRJQ&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-mamba&#34;&gt;&amp;gt; Mamba&lt;/h3&gt;
&lt;p&gt;Ak zatúžiš po večne slnečnom, dosť skalnatom chodníku bučinou, Mamba je tá správna voľba. Na začiatok sa dostaneš od chatiek pod Holým dielom. Po zjazdovke až úplne hore a doprava po zvážnici (existuje i skratka tesne pod vrchom zjazdovky doprava). Zvážnicou sklesáš asi tristo metrov (vzdialenostných) a napojíš sa na inú zvážnicu doľava, ktorá ťa krátkym stúpaním dovedie do trávou porasteného riedkeho lesa. Pozeraj sa vľavo a mal by ti udrieť do očí pomerne výrazný singláč. Ak naň neodbočíš, dostaneš sa na vrchol Mikušová.&lt;/p&gt;
&lt;p&gt;Mamba prechádza tiež okolo miestnymi obľúbeného jaskynného ohniska a kúsok od pekného výhľadu na Turskú dolinu.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/mamba_topo.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Dolná roveň a Mamba ako jej západný traverz.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/mamba.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Mamba.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=15/49.139004/18.789389&amp;amp;layers=X&amp;amp;tool=track-viewer&amp;amp;track-uid=4XNVcft3k1AKHTCn66jPbC&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h3 id=&#34;-užovka&#34;&gt;&amp;gt; Užovka&lt;/h3&gt;
&lt;p&gt;Mamba vyústi na spoji niekoľkých ciest – cyklistami obľúbenej miernej štrkovky z Turskej doliny, jej prudšej skratky, štrkovky k smerovníku Pod Dolnou rovňou, nevýrazným chodníkom na Dedovú a nakoniec tou cestou úplne najviac do kopca, ktorá vedie na modrú pod Hornú roveň. Práve touto najprudšou širokou kamenistou sa treba vydať, zaťať asi 500 metrov zuby do prudkého kopca a v smrečine sa pozerať doprava. Vstup na chodník je onou smrečinou trochu tienený, ale pri troche pozornosti ho neminieš. Že si správne, spoznáš hneď - do svahu zaseknutý pekný chodník, jemne stúpajúci. Občas preskočíš konárik, raz možno čľupneš do bahna (ak si ho pod listami nevšimneš), ale inak sa to dá letieť.&lt;/p&gt;
&lt;p&gt;Keď prídeš na rozdvojku s drevenou šípkou Skalnatá, nasleduj smer Skalnatej a po pár serpentínach sa dostaneš na koniec zvážnice pod Skalnatou. Tu samotná Užovka končí a na vrchol Minčola možno pokračovať buď po zvážnici na modrú a ďalej modrou, alebo, trochu romantickejšie, hrebeňom Skalnatej.&lt;/p&gt;
&lt;p&gt;Ak na Skalnatú neodbočíš a budeš pokračovať stále mierne z kopca, dostaneš sa západným traverzom Jastrabnej a serpentínkami na Spoj troch dolín v Turskej. Ale to už je dolina mimo oblasť záujmu tohoto sprievodcu 🙂.&lt;/p&gt;

  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/uzovka.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Užovka.&lt;/figcaption&gt;
    
  &lt;/figure&gt;



  &lt;figure class=&#34;left&#34; &gt;
    &lt;img src=&#34;https://matoravec.github.io/img/sprievodca_mincolskymi_trailami/uzovka_odbocka.jpg&#34;   style=&#34;width: 782px&#34;  /&gt;
    
      &lt;figcaption class=&#34;center&#34; &gt;Odbočka pod Skalnatú.&lt;/figcaption&gt;
    
  &lt;/figure&gt;


&lt;iframe src=&#34;https://www.freemap.sk/?map=15/49.129435/18.802215&amp;amp;layers=X&amp;amp;tool=track-viewer&amp;amp;track-uid=0P5Kq3kDQDSfd5qyuzNjaM&amp;amp;embed=search&#34; style=&#34;width: 100%; height: 400px&#34; allowfullscreen&gt;&lt;/iframe&gt;

&lt;h2 id=&#34;záverom&#34;&gt;Záverom&lt;/h2&gt;
&lt;p&gt;Rôznymi kombináciami značiek a týchto neznačiek sa dá na na tomto pomerne malom území vymyslieť naozaj slušný počet rôznych okruhov. Špecialitky vynechám, ale ako zopár pekných námetov možno uviesť&lt;/p&gt;
&lt;ul&gt;
&lt;li&gt;Hoblík cez ferraty → Sedlo pod Hoblíkom → Vretenica → Slepúch → Spojka na Sedlo Okopy → Minčol → Konská riť → Anakonda (13,5 km / 1050 m)&lt;/li&gt;
&lt;li&gt;To isté, ale predĺžiť záver cez Užovku, Mambu a Valientov diel (16 km / 1300m)&lt;/li&gt;
&lt;li&gt;Anakonda → Červík → Modrá na vrchol → Červená na Sedlo Javorina → Taipan → Slepúch → Vretenica → Hoblík (18 km / 1300m)&lt;/li&gt;
&lt;/ul&gt;
</content>
    </item>
    
  </channel>
</rss>
